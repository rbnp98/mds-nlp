Title	URL	Content	Label
आयोजक ग्रिनल्यान्ड विजयी	https://ekantipur.com/sports/2023/08/18/16923756519467252.html	"काठमाडौँ — ग्रिनल्यान्डले दसौं ग्रिनफिल्ड कप अन्तरविद्यालय बास्केटबल प्रतियोगिताको सिनियर ब्वाइजमा शुक्रबार आयोजक ग्रिनफिल्ड ‘ए’ लाई ५०–३८ स्कोरले पराजित गरेको छ ।
सिनियर ब्वाइजमै कान्तिपुरले नेपालयलाई २६–१४, पुष्पसदनले जेनिथलाई ३६–३२, स्वर्णिमले एलआरआईलाई ३८–२७, पिपुल्स एकेडेमीले सिद्धार्थ बनस्थलीलाई ३७–१५ र सेबले रेडिअन्टलाई ३५–३३ स्कोरले हराए ।
जुनियर ब्वाइजमा रेडियन्टले त्रिज्योतिलाई २६–९, सेबले पिपुल्सलाई १७–७ र ज्ञान निकेतनले स्वप्न वाटिकालाई २८–१२ ले हराए । सिनियर गर्ल्समा एलआरआईले ग्रिनफिल्ड ‘बी’ माथि १२–१० को स्कोरमा जित पायो ।"	sports
कक्षपतिको नेतृत्वमा मुवाँथाई संघ	https://ekantipur.com/sports/2023/08/18/169237423752969931.html	"काठमाडौँ — नेपाल राष्ट्रिय मुवाँथाई संघको शुक्रबार प्रथम अधिवेशनले गणेशलाल कक्षपतिको अध्यक्षतामा १५ सदस्यीय कार्यसमिति चयन गरेको छ । वरिष्ठ उपाध्यक्षमा उमेशकुमार खड्का, प्रथम उपाध्यक्षमा निलम अधिकारी, महासचिवमा मनराज श्रेष्ठ, सचिवमा उत्तम गुरुङ र कोषाध्यक्षमा वीरेन्द्र ओली चुनिए ।
सदस्यमा सन्तोष घलान, धनकृष्ण श्रेष्ठ, मनीष लिवी, साजन माली, तुलसी थापा मगर, विकास खड्का, जितु शाही, रमा राई, कविकृष्ण मधुकर्मी र देवराज श्रेष्ठ चयन भए । शुक्रबारै बसेको संघको बैठकले दीपक गोदार, राजेश महर्जन, अतित भण्डारी, भूपेश शाक्य र राजु राईलाई उपाध्यक्ष तथा विजी ठकुरी, खगेन्द्र क्षेत्री र दीपक तामाङलाई सचिवमा मनोनीत गरेको छ । विजय गुरुङ, विगेन दराईं, अनिल श्रेष्ठ र दिलबहादुर ठोकर सदस्यमा मनोनीत भए ।
"	sports
दशरथ रंगशालामा शनिबारदेखि एसिया यू–२० रग्बी	https://ekantipur.com/sports/2023/08/18/169237163946218487.html	"काठमाडौँ — दशरथ रंगशालामा एसिया यू–२० सेभेन्स पुरुष तथा महिला रग्बी प्रतियोगिता शनिबार सुरु हुँदै छ । एसिया रग्बीको आयोजना तथा नेपाल रग्बी संघको व्यवस्थापनमा हुने प्रतियोगितामा पुरुषमा ७ र महिलामा ४ राष्ट्रको सहभागिता रहने शुक्रबार पत्रकार सम्मेलनमा नेपाल रग्बी संघका महासचिव गोविन्द घिमिरेले बताए ।

पुरुषमा सहभागी राष्ट्रलाई दुई समूहमा विभाजन गरी लिगकम नकआउट आधारमा खेलाइने छ । समूह ‘ए’ मा उज्वेकिस्तान, चाइनिज ताइपेई र थाइल्यान्ड तथा समूह ‘बी’ मा मलेसिया, भारत, नेपाल र हङकङ रहेका छन् । महिलामा नेपालसहित थाइल्यान्ड, मलेसिया र हङकङले राउन्ड रोविन लिगका आधारमा प्रतिपर्धा गर्नेछन् । महिला शीर्ष दुई रहने टिमबीच फाइनल हुनेछ ।
नेपाली रग्बीको इतिहासमा नेपालमा हुन यो दोस्रो ठूलो प्रतियोगिता हो । गत वर्ष एसिया रग्बी यू–१८ सेभेन्सको आयोजना भएको थियो । दुईदिने प्रतियोगिताका लागि एसिया रग्बीका अध्यक्ष कायस अब्दुल्लाह मोसिनलगायतका प्रतिनिधि नेपाल आइसकेको रग्बी संघले जनाएको छ ।
प्रतियोगिताका लागि नेपालले पोखरामा बन्द प्रशिक्षण राखेको थियो । श्रीलंकन प्रशिश्क्षक बिजेलाल सनबाट प्रशिक्षण पाएका नेपाली खेलाडीबाट राम्रो प्रदर्शन अपेक्षा गरिएको संघका कोषाध्यक्ष दीपक अधिकारीले बताए ।
प्रतियोगिताका लागि झन्डै ७२ लाख बजेट खर्च हुने अनुमान गरिएको महासचिव घिमिरेले बताए । त्यसमा एसिया रग्बी, राष्ट्रिय खेलकुद परिषद्, वाग्मती खेलकुद परिषद्लगायतबाट सहयोग रहने जनाइएको छ ।"	sports
एसिया जुनियर ब्याडमिन्टन : नेपाललाई दोहारो सफलता	https://ekantipur.com/sports/2023/08/18/169237113315827363.html	"काठमाडौँ — नेपाली खेलाडीले ब्याडमिन्टन एसिया क्षेत्रीय जुनियर च्याम्पियनसिपअन्तर्गत मिक्स टिम इभेन्टसमा दोहोरो जित पाएको छ ।
नेपालसहित श्रीलंका, पाकिस्तान, माल्दिभ्स, भुटान र बंगलादेशसम्मिलित च्याम्पियनसिपको पहिलो दिन शुक्रबार नेपालले यू–१५ र यू–१७ दुवै तर्फ जित पाएको हो । दुवैतर्फ नेपालले वेस्ट अफ फाइभको प्रतिस्पर्धामा माल्दिभ्समाथि ५–० को जित निकाल्यो ।
यू–१५ तर्फ नेपालका खेलाडी सुविन श्रेष्ठ र रिहाना शेरचनको जोडीले माल्दिभ्सका फारुजन अहमद फलाह र हुसैन जुरी याल्भीको जोडीलाई २१–११, २१–६ ले, रिहानाले अदिल मोहम्मदलाई २१–९, २१–६ ले, सुविनले फारुजनलाई २१–७, २१–८ ले, दिलाशा राना र रिहानाको जोडीले आदिल मोहम्मद र हुसैन जुरीको जोडीलाई २१–८, २१–१० तथा सौर्य महर्जन र सुविन श्रेष्ठको जोडीले फारुजन र अहमद मम्दु इयानलाई २१–३, २१–८ ले पराजित गरे ।
यू–१७ तर्फ कविर केसी र रोजी राईको जोडीले अजहर मोहम्मद आयुब र एस्था जोया हुसैनको जोडीलाई २१–१, २१–४ ले, रोजीले ऐस्थालाई २१–१०, २१–८ ले, कविर केसीले अजहरलाई २१–७, २१–१० ले, अन्जिल लिम्बू र रोजी राईको जोडीले ऐस्था र मोहम्मद सरिफ सैयबको जोडीलाई २०–२२, २१–१८, २१–१० ले र कविर र अभय महराको जोडीले अजहर र युसुफ मुनाधीको जोडीलाई २१–१५, २१–१५ ले पराजित गरेका थिए ।
बंगलादेशले यू–१५ मा भुटानलाई ५–० र यू–१७ तर्फ माल्दिभ्सलाई ५–० ले पराजित गर्‍यो । श्रीलंकाले यू–१५ तर्फ माल्दिभ्सलाई ५–० ले हरायो ।
मिक्स्ड टिम इभेन्टमा महिला र पुरुषको एकल, युगल र मिक्स्ड गरी पाँच खेल हुनेछ ।"	sports
कबड्डी टिमको बिदाइ	https://ekantipur.com/sports/2023/08/18/169235725017656504.html	"काठमाडौँ — चीनको हाङचाउमा हुने १९औं एसियाली खेलकुदमा सहभागी हुने नेपाली कबड्डी महिला टिम भारतको हरियाणामा एक महिनाको विशेष प्रशिक्षणमा सहभागी हुने भएको छ । यसक्रममा टिमले सात अभ्यास खेल पनि खेल्नेछ । प्रशिक्षण त्यहाँको गुरुकुल एकेडेमीमा सञ्चालन हुनेछ ।
नेपाल ओलम्फक कमिटीका अध्यक्ष जीवनराम श्रेष्ठले शुक्रबार आयोजित विशेष कार्यक्रमबीच टिमलाई बिदाइ गरे । हाङचाउ एसियाली खेलकुदमा नेपालले कबड्डीको महिला विधामा आफ्नो चुनौती पेस गर्नेछ । बिदाइ समारोहमा अध्यक्ष श्रेष्ठले यस विशेष प्रशिक्षणले नेपाली टिमको तयारीमा सहयोग पुग्ने विश्वास पोखे ।
नेपाली टिममा सहभागी खेलाडीमा कप्तान मेनुकाकुमारी राजवंशी, मनमति विष्ट, अन्जुकुलुङ राई, नीतु गुरुङ, रविना चौधरी, सुनिता थापा, सिर्जनाकुमारी थारु, जयन्ती बदु, अर्पण चौधरी, गंगा घिमिरे, इशा राई र कलावती पन्त छन् । यस्तै टिमको मुख्य प्रशिक्षकमा पार्वती राई, प्रशिक्षकमा विष्णुदत्त भट्ट र व्यवस्थापकमा कृष्णदेवी पन्त छन् ।"	sports
खेलभावनाको नमुना बन्दै	https://ekantipur.com/sports/2023/08/18/169232451017174952.html	"सिड्नी — अस्वाभाविक र अविश्वसनीय रूपमा झगडा हुँदै रातो कार्डको शृंखला बनेन भने आइतबार हुने महिला विश्वकप फुटबल प्रतियोगिता खेलभावनाका अर्को नमुना नै बन्नेछ ।
खेलपछि एकले अर्को टिमका खेलाडीलाई जसरी सम्झाउन काम भएका छन्, त्यो सबैको मन जित्ने खालको छ । सिड्नीमा हुने फाइनलमा इंग्ल्यान्डले स्पेनको सामना गर्नेछ । यही इंग्ल्यान्ड आफ्नो भावनात्मक बनेका प्रतिद्वन्द्वी खेलाडीलाई अँगालो हाल्दै सहानुभूति प्रदान गर्न अगाडि छ ।
युरोपेली च्याम्पियन इंग्ल्यान्ड सेमिफाइनलका क्रममा अस्ट्रेलियाली कप्तान साम केरप्रति आक्रामक देखिएको थियो । तर ३–१ को जितपछि सिड्नीका ७५ हजार दर्शकसामु तिनै इंग्लिस खेलाडीले भावनात्मक बनेकी केरलाई सम्झाउन बिर्सेनन् । केर आफैं चेल्सीबाट इंग्ल्यान्डमा खेल्छिन् । महिला फुटबलमा सबैभन्दा सम्मानित फरवार्डमा पर्छिन् । इंग्लिस खेलाडीले अन्तिम १६ मा नाइजेरियालाई टाइब्रेकरमा हरायता तिनका गोलरक्षक चिमाका एननाडोजियालाई सहानुभूति प्रकट गर्दै गरेको दृश्य अनलाइनमा खुबै लोकप्रिय साबित भयो ।
इंग्लिस मिडफिल्डर केइरा वाल्स टिमले नै यस्तो काम गर्ने निर्णय नगरेको बताउँछिन् । उनका अनुसार यो त प्रशिक्षक सरिना वेगमनले तयार पारेको आचारसंहिताको एक भाग हो, जसमा खेलपछि विनम्र रहन र जितलाई सम्मान गर्न भनिएको छ । बार्सिलोनाकी खेलाडी रहेकी वाल्स भन्छिन्, ‘विश्वकपबाट बाहिरिँदा कस्तो खराब महसुस हुन्छ, त्यो हामी सबैलाई थाहा छ । यो जत्तिको खराब अनुभव अर्को कुनै मोडमा पनि हुन्न ।’
उनी थप्छिन्, ‘जतिबेला आफ्ना साथीहरू दुःखी देखिन्छन्, तिनलाई सहानुभूति प्रकट गर्नु त मानवीय भावना नै हो । मलाई के लाग्छ भने अन्य स्थितिमा पनि आममानिसले गर्ने यस्तै हो ।’
स्विडेनकी डिफेन्डर जोना एन्डरसनले पनि क्वाटरफाइनलमा जापानलाई हराएयता स्तब्ध देखिएकी आफ्ना विपक्षी खेलाडी माइका हामनोलाई अँगालो हालिन् । यो दृश्य पनि अनलाइनमा धेरैले साझा गर्न रूचाए । एन्डरसन भन्छिन्, ‘उनलाई दुःखी देखेर म पनि दुःखी भएँ ।’ उनले अगाडि भनिन्, ‘त्यस्तो स्थितिमा आफ्नो समर्थन देखाउनु निकै महत्त्वपूर्ण हुन्छ । मलाई के थाहा छ, उनलाई आफ्नै टिमबाटसमर्थन प्राप्त छ । म उनलाई लिएर चिन्तित छु भनेर देखाउन चाहन्छु, किनभने उनी असाध्यै असल व्यक्तित्व हुन् ।’ उनीहरू दुवैजना क्लब फुटबलदेखि नै मिल्ने साथी थिए । यसै सिजन दुवैले स्टकहोमका हामर्बेका लागि खेल्ने गर्छन् । स्विडेनी खेलाडी सेमिफाइनलमा स्पेनको हातबाट २–१ ले पराजित हुँदै स्तब्ध देखिए ।
स्पेनिस खेलाडीहरूले पनि रोइरहेकी फ्रिडोलिना रोल्फोलाई माया देखाए । बार्सिलोनाका लागि खेल्न रोल्फो अधिकांस स्पेनी खेलाडीका साथी हुन् । अस्ट्रेलियाली टिमकी पहिलो कप्तान जुलिया डोलान के मान्छिन् भने यस्तो प्रवृत्ति पुरुष फुटबलमा पनि देखिन्छ, तर महिला फुटबलमा जत्तिको होइन । सन् १९७९ को टिमकी कप्तान डोलान भन्छिन्, ‘यस्तो दृश्य वास्तवमै निकै सुन्दर हुन्छ । कसैले पनि प्रतिद्वन्द्वी खेलाडीप्रति सहानुभूति देखाउनु जत्तिको राम्रो के नै हुन्छ र ?’
महिला विश्वकप इतिहासमै यसपल्टको संस्करण सबैभन्दा उत्कृष्ट मानिएको छ । यो प्रतियोगिताको सबैभन्दा ठूलो उल्लेखनीय पक्ष भनेको धेरैभन्दा धेरै खेलाडीले असल व्यवहार गर्नु हो । अस्ट्रेलियाली पूर्वखेलाडी तथा अहिले ब्रोडकास्टर रहेकी ग्रेस गिल भन्छिन्, ‘जितले धेरै खुसी दिने गर्छ, तर तिनै विजयी खेलाडीले के पनि ध्यान दिनुपर्छ भने विपक्षी खेलाडीलाई धेरै दुःख नहोस् । विपक्षी खेलाडीलाई समर्थन गर्नुले सबैको मन जित्न सकिन्छ ।’"	sports
हल्चोकमा ६ देशका ५२ खेलाडी खेल्दै	https://ekantipur.com/sports/2023/08/18/169232411088741928.html	"काठमाडौँ — नेपाल ब्याडमिन्टन संघको आयोजनामा हल्चोकस्थित एपीएफ कभर्डहलमा शुक्रबारदेखि हुने ‘ब्याडमिन्टन (साउथ एसिया) रिजनल च्याम्पियनसिपमा ६ देशका ५२ खेलाडीले प्रतिस्पर्धा गर्ने भएका छन् । ब्याडमिन्टन एसियाको औपचारिक प्रतियोगिता नेपालमा पहिलोपल्ट हुन लागेको हो ।
‘ब्याडमिन्टन एसियाको औपचारिक प्रतियोगिता हामीले पहिलोपल्ट आयोजना गर्न लागेका छौं,’ नेपाल ब्याडमिन्टन संघका अध्यक्ष रामजीबहादुर श्रेष्ठले बिहीबार पत्रकार सम्मेलनमा भने, ‘ब्याडमिन्टनमा भारत विकसित देशमा पर्दछ ।
त्यसैले नेपाल, बंगलादेश, श्रीलंका, पाकिस्तान, भुटान र माल्दिभ्सका खेलाडीले यो क्षेत्रीय च्याम्पियनसिपमा प्रतिस्पर्धा गर्नेछन् । आयोजकको हिसाबले नेपालका १६ खेलाडी सहभागी हुँदै छन् । उनीहरूका लागि आफ्नो स्तर मापनको आधार हुने प्रतियोगितामा उत्कृष्ट प्रदर्शन गर्ने विश्वास छ ।’ आयोजकबाहेक सहभागी अन्य देशले ८–८ खेलाडी खेलाउन पाउने व्यवस्था छ । प्रत्येक स्पर्धामा एक देशका बढीमा दुई र आयोजकले तीन खेलाडी कोर्टमा उतार्न पाउँछन् ।
यू–१५ र यू–१७ को प्रतियोगितामा २६ पुरुष र २६ महिला खेलाडीको सहभागिता रहेको संघले पत्रकार सम्मेलनमा जनाएको छ । ब्याडमिन्टन एसियाको उनीहरूले यू–१५ र यू–१७ मा इन्डिभिजुयलतर्फ गर्ल्स सिंगल्स, ब्वाइज सिंगल्स, गर्ल्स डबल्स, ब्वाइज डबल्स र मिक्स डबल्स गरी ५–५ स्पर्धामा खेलाडीहरूले उत्कृष्ट खेल प्रदर्शन गर्ने प्रयास गर्नेछन् । सबै उमेर समूहमा टिम च्याम्पियनसिप पनि हुनेछ, जसकारण प्रतियोगितामा स्पर्धा संख्या १२ पुगेको हो । एउटै स्पर्धामा आयोजक टिमका तीन र पाहुना टिमका दुई खेलाडीले प्रतिस्पर्धा गर्न सक्ने संघले जनाएको छ ।
पाँच दिने प्रतियोगिताबारे ब्याडमिन्टन एसियाका सिनियर डेभलपमेन्ट म्यानेजर थानाबालन अरिकृष्णनले भने, ‘यो प्रतियोगिता ओलम्पिक प्रोजेक्टका लागि खेलाडी छनोटको प्रक्रिया पनि हो । हामी दक्षिण एसियामा पहिलोपल्ट क्षेत्रीय ट्रेनिङ क्याम्प गर्दैछौं । पुरुषको तुलनामा दक्षिण एसियाली ब्याडमिन्टनमा महिला निकै कम छन् । त्यसैले लैंगिक समानताका लागि पनि आईओसी (इन्टरनेसनल ओलम्पिक कमिटी), बीडब्लुएफ (विश्व ब्याडमिन्टन महासंघ) र ब्याडमिन्टन एसियाको पहलमा कार्यक्रम गर्दैछौं ।’
ओलम्पिक प्रोजेक्टका लागि हरेक देशबाट महिला र पुरुष एक–एक खलाडी छनोट गरी उनीहरूलाई यात्रा, प्रतियोगिता र प्रशिक्षणको व्यवस्था गर्ने उनले बताए । यसका लागि बीडब्लूएफ र २८ देशको सहयोग रहेको पनि जनाए ।
क्षेत्रीय च्याम्पियनसिपकै अवसरमा ब्याडमिन्टन एसियाले दक्षिण एसियाली स्तरमा जनशक्ति उत्पादननिम्ति नेतृत्व विकास, ब्याडमिन्टनमा महिला, अम्पायर कोर्स र जुनियर ट्रेनिङ क्याम्प गरी चार कार्यक्रम सञ्चालन गर्दै छ । यसका लागि ब्याडमिन्टन एसियाका सिनियर डेभलपमेन्ट म्यानेजरद्वय अरिकृष्णन र साम्बेन्थान शिवपेरुमल तथा इभेन्ट्स म्यानेजर येन मुन काठमाडौं आइसकेका छन् । डेभलपमेन्ट कमिटीका प्रमुख वाजिद अली चौधरी पनि आउने बताइएको छ ।"	sports
मेसीसँगै डी ब्रुयना र हल्यान्ड मनोनयनमा	https://ekantipur.com/sports/2023/08/18/16923235727901158.html	"पेरिस — लियोनल मेसीसहित म्यानचेस्टर सिटीका जोडीद्वय केभिन डी ब्रुयना र इर्लिङ हल्यान्ड पुरुषतर्फको यूईएफए वर्षका उत्कृष्ट खेलाडी मनोनयनको अन्तिम तीनमा परेको युरोपेली फुटबलको सर्वोच्च निकाय यूईएफएले बिहीबार जनाएको छ ।
यूईएफएको प्रतियोगितामा रहेका क्लब र राष्ट्रिय टोलीका प्रशिक्षकहरूका साथै पत्रकारको एउटा समूह आवद्ध रहेको छनोट समितिबाट यी खेलाडीले मुख्य मत पाउनेछन् । अगस्ट ३१ मा मोनाकोमा हुने च्याम्पियन्स लिगको समूह विभाजनको दिनमा यो पुरस्कार घोषणा हुनेछ । सिटीलाई पहिलो पटक च्याम्पियन्स लिगको उपाधि दिलाउन यी दुईले प्रमुख योगदान दिएका थिए । हल्यान्डले प्रतियोगितामा सर्वाधिक १२ गोल गरेका थिए ।
त्यस्तै डी ब्रुयनाले ७ गोलका लागि पास मिलाइदिएका थिए । पेरिस सेन्ट जर्मेन (पीएसजी) छाडेर मेजर लिग सकर टोली इन्टर मियामी लागेका मेसीको प्रेरणादायी प्रदर्शनमा अर्जेन्टिनाले २०२२ को विश्वकप फुटबल उपाधि जितेको थियो । यो यस्तो उपाधि थियो, जुन मेसीले यसअघि जित्न सकेको थिएनन् ।
सिटीका प्रशिक्षक पेप ग्वार्डिओला आफ्नो विधामा उपाधिका दाबेदार हुन् । गत सिजन सिटीलाई च्याम्पियन्स लिगसहित प्रिमियर लिग र एफए कपको उपाधि दिलाएका ग्वार्डिओलासँगै उत्कृष्ट प्रशिक्षकको अन्तिम मनोनयनमा इटालियन जोडी सिमोन इन्जाघी र लुसियानो स्पालेटी परेका छन् । इन्जाघीले इन्टर मिलानलाई च्याम्पियन्स लिगको फाइनलसम्म डोर्‍याएका थिए भने स्पालेटीले नेपोलीको ३३ वर्षको उपाधि खडेरी चिर्दै इटालियन सिरी ‘ए’ दिलाएका थिए ।
सिटीले बुधबार राति एथेन्समा सेभियालाई पराजित गरी युरोपियन सुपर कपको उपाधि जितेको थियो । गत सिजनमा युरोपा लिग जितेको सेभियाले अर्को एउटा उपाधि जित्नुपर्ने थियो । युसुफ एन नासेरीको हेड गोलमा सेभियाले पहिलो हाफमा अग्रता लिएको थियो । तर, उनले सिटीका गोलरक्षक एडरसनसँगको दुई राम्रो मौका गुमाउनु सेभियालाई महँगो पर्‍यो ।
डी ब्रुयना र बर्नान्डो सिल्भाको अनुपस्थितिमा सिटीले राम्रा अवसरहरू बनाउन सकेको थिएन । ह्यामस्ट्रिङका कारण डी ब्रुयना ४ महिना खेल्न नसक्ने भएका छन् भने सिल्भा अस्वस्थ हुन पुगे । इल्काय गुन्डोगन र रियाद महारेजले पनि छाडेर गएको अवस्थामा सिटीमा खडेरी देखिएको थियो । इंग्ल्यान्ड २१ का कोल पाल्मरले रोड्रीको पासमा हेड गोल गरी सिटीलाई ६१ औं मिनेटमा बराबरीमा ल्याएका थिए । पेनाल्टी शुटआउटमा सिटीले ५–४ ले बाजी मारेको थियो । तर ग्वार्डिओलाले आफ्ना खेलाडीलाई ढुक्क नहुन चेतावनी दिएका छन् ।"	sports
स्टारसँगै चर्चामा साउदी र अमेरिकी लिग	https://ekantipur.com/sports/2023/08/18/169232228100384893.html	"काठमाडौँ — चलेका फुटबलरमा नेयमर एक जना बाँकी थिए । उनी पनि साउदी अरबतिर लागे । त्यहाँको प्रो–लिगमा उनले अल–हिलालका लागि खेल्नेछन् । पेरिस सेन्ट जर्मेन (पीएसजी) मा ६ वर्ष बिताएपछि उनले नयाँ गन्तव्य खोजेका हुन् ।
साउदीतिर व्यावसायिक फुटबल खेल्नेमा नेयमरका रूपमा एक अर्का ठूलो स्टार थपिएका हुन् । कुनै समय ‘अर्को पेले’ हुन सक्ने खेलाडी मानिएका नेयमरका लागि हिलालले अविश्वसनीय रूपमा ९ करोड ८० लाख युरो तिरेको छ ।
हिलाल पनि आफैंमा ठूलै टिम हो, उसले कीर्तिमान १८ पल्ट लिग उपाधि जितेको छ । तर उसले नेयमरका लागि यति धेरै तिर्न सकेको पनि उसको पछाडि पूरा देश र यससँग रहेको अथाह धन नै हो । नेयमरले हिलालसँग दुई वर्षको अनुबन्ध गरेका छन् । यसक्रममा उनले पारिश्रमिकका रूपमा पाउने रकम पनि अति धेरै छ, विश्वास नै गर्न नसकिने गरेर । उनले वर्षको १० करोड डलर त तलब मात्रै थाप्नेछन् । क्रिस्टियानो रोनाल्डोको यसको पनि दुई गुणा बढी तलब छ ।
आखिरमा रोनाल्डो नै त्यस्ता खेलाडी हुन्, जसले आफ्नो ठूलो नाम र प्रतिष्ठाका बावजुत ठूलै जोमिख मोलेर अरब लागे । त्यस पछाडि त उनको पछिपछि करिम बेन्जेमा, एन’गोलो कोन्टे, रियाद मेजरेज, जोर्डन हेन्डरसन र साडियो माने लागे । हिलालसँग अनुबन्धलगत्तै नेयमरले भनेका थिए, ‘मैले युरोपमा धेरथोक पाएँ । अब मेरासामु नयाँ चुनौती छन् ।’ नेयमरको यो अनुबन्धपछि विश्व फुटबलमा एउटा नयाँ बहस पनि सुरु भएको छ, कतै साउदी फुटबल क्रान्ति त सुरु भएको होइन ?
यो भन्दा अगाडि नेयमरकै कुरा । कम्तीमा अब उनले युरोपमा फुटबल खेल्ने छैनन् । फेरि दोहोर्‍याएर ब्राजिलकै लागि खेल्नेमा पनि शंका छ । यस्तोमा अर्को प्रश्न हो, नेयमरको साउदी यात्रालाई कसरी लिने ? राम्रो कि नराम्रो । राम्रो के अर्थमा भने उनले ३० वर्षभन्दा माथिका खेलाडी भएर पनि मनग्ने कमाउनेछन् । यति धेरै रकम त उनले युरोपमै खेलेर कमाउन सक्ने थिएनन् । नराम्रो के अर्थमा भन्दा साउदी गएयता नेयमरको खेल जीवन आफैंमा अन्त्यतिर धकेलिएको त होइन ?
सायद यसको उत्तर रोनाल्डो आफैंले केही समय अगाडि दिएका छन्, फरक प्रसंगमा फरक पात्रलाई । युरोपबाट एक अर्को ठूलो नाम अन्यत्र लागेको छ, ती हुन्, लियोनल मेसी । साउदी क्लबहरू उनका लागि जति पनि तिर्न तयार थिए । तर मेसी आफैंले साउदी अरब रोजेनन्, बरु अमेरिका जान चाहे, इन्टर मियामीका लागि । उनको यो निर्णय बाहिरिएयता रोनाल्डोले भनेका थिए, ‘अमेरिकाको एमएलएस (मेजर लिग सकर) भन्दा त साउदी–प्रो धेरै रामो छ ।’
रोनाल्डोको यो भनाइ वास्तवमै सत्य हो भनेर केही फुटबल पण्डितले दाबी पनि गर्न थालेका छन् । तिनका अनुसार मेसीले अहिले मियामीका लागि जसरी लगातार गोल गरिरहेका छन्, उनी आएयता लगातार हारिरहेको क्लबले जसरी लगातार जित्न थालेको छ, त्यसको अर्थ भनेको अमेरिकाको घरेलु फुटबल कमजोर भन्नु नै त हो । सायद मेसीले साउदी अरबको बाटो रोजेको भए, यति धेरै गोल गर्न सक्ने थिएनन्, उनको क्लब यति लगातार जित्ने पनि थिएन ।
यसैबीच, साउदी प्रो–लिग र एमएलएसले भने सोचेभन्दा बढी चर्चा पाएका छन्, विश्व फुटबल बजारमा । यसअघि एमएलएसको यति धेरै चर्चा भएको थिएन, न त साउदी प्रो–लिगकै । साउदी लिगले अझ बढी चर्चा पाएको छ । त्यहाँको प्रो–लिग युरोपकै लिगकै समय पारेर गत साता सुरु भएको हो । यहाँ पनि एक चरणका खेल सकिए । दोस्रो चरणका खेल यसै सप्ताहन्त सुरु हुनेछ । पहिलो चरणको जित–हारका समाचारले पनि अन्तर्राष्ट्रिय मिडियामा प्रमुख स्थान पाए ।
यस्तोमा अर्को स्वाभाविक प्रश्न उठ्छ, कतै युरोपका पारम्परिक लिगलाई साउदी प्रो–लिगले अब बराबरीको टक्कर दिने त होइन ? साउदी प्रो–लिग आफैंमा खुबै महत्त्वाकांक्षी छ । अबको केही वर्षमा यो लिगलाई विश्वकै उत्कृष्ट लिगको सूचीको शीर्षतिर राख्ने योजना भएको उनीहरूको दाबी बाहिर आइसकेको छ । सायद यो दाबीको पहिलो खुँड्किलोमा उनीहरू सफल पनि देखिएका छन् । यसको पहिलो ठूलो कारण हो, साउदी–लिगको प्रत्यक्ष प्रसारणको माग जताततैबाट हुनु ।
जतिले पहिलो चरणका खेल हेरे, तिनलाई पनि मज्जाले अनुभव भएको हुनुपर्छ, खेल मात्र होइन, प्रसारणको गुणस्तर पनि राम्रो छ । नेपालसँगै दक्षिण एसियाबाट यो लिग सजिलै हेर्न मिल्छ । युरोपका पारम्परिक फुटबलका शक्तिशाली देशमा पनि यो लिग हेर्न कुनै समस्या छैन । अझ ब्राजिल र अर्जेन्टिना जस्ता देशमा पनि यसको माग बढिरहेको छ । त्यसको एक मात्र स्पष्ट कारण त लिगमा देखिने र सुनिने ठूला नाम नै हुन् । यसमा त साउदी प्रो–लिग युरोप र अमेरिकाभन्दा पनि अगाडि छ भनेर दाबी आइसकेका छन् ।
यसका लागि बेलन डे’अर जितेका खेलाडीको उपस्थितिलाई प्रमुख आधार मानिएको छ । बेलन डे’अर जितेर अहिले पनि सक्रिय खेलाडीमध्ये दुई जनाले साउदी अरेबियामा खेलिरहेका छन् । यसमा पहिलो नाम भयो, रोनाल्डो नै । अर्को भयो, बेन्जेमा । अमेरिकातिर एक मात्र छन्, मेसीका रूपमा । युरोपमा पनि एकै जना मात्र छन्, उनी हुन्, रियल म्याड्रिडका लुका मोडरिच । यो तर्क र दाबीलाई पनि काट्न त गाह्रै छ । कम्तीमा युरोपले अब प्रतिस्पर्धाको अनुभव गरे हुन्छ ।
फेरि नेयमरमै फर्कने हो भने पनि उनले त्यो सफलता र ख्याति आत्मसात् गर्न पाएनन्, जुन मेसी र रोनाल्डोले पाए । उनी बार्सिलोनाबाट २२ करोड डलरभन्दा बढी मूल्यमा पीएसजी आएका हुन् । तर त्यहाँ उनले आफ्नो प्रतिष्ठाअनुसार खेल्न सकेनन् । बार्सिलोना होस् अथवा पीएसजीमा, उनी मेसी अगाडि ओझेलमै परे । उनलाई युरोपेली च्याम्पियन्स लिग जित्ने सपनाका लागि पीएसजीले किनेको थियो, त्यो कहिले पनि पूरा हुन सकेन ।
पीएसजीका समर्थक पनि खुलेरै केलियन एमबाप्पेको पक्षमा लाग्ने गरेका छन् र नेयमरको खुला रूपमै विरोध गर्छन् । फेरि नेयमर एक किसिमले पीएसजीको खेलाडी राजनीतिमै पिसिएका पनि हुन् । भनिन्छ, एमबाप्पेको पीएसजीमै रहनेको सबैभन्दा ठूलो सर्त नै नेयमरलाई बाहिर पठाउनुपर्ने थियो । त्यसमा उनी सफल पनि भए । यी सबै पृष्ठभूमिमा नेयमरका लागि साउदी प्रो–लिग जानु सर्वथा ठीक देखिएको छ । हुन सक्छ, उनले पूरा साउदी फुटबललाई नै अर्को माथिल्लोस्तरमा पुर्‍याउन निर्णायक मद्दत गर्ने हुन् कि ?"	sports
नेपालमा ब्याडमिन्टन एसिया प्रतियोगिता हुँदै	https://ekantipur.com/sports/2023/08/17/169227356175557701.html	"काठमाडौँ — नेपालमा पहिलो पटक ब्याडमिन्टन एसिया आयोजनाका रूपमा ब्याडमिन्टन एसिया (साउथ एसिया) रिजनल च्याम्पियनसिप हुने भएको छ । ब्याडमिन्टनको डेभलपिङ राष्ट्रहरूमा यस खेलको प्रवर्द्धन र प्रतिस्पर्धा गर्ने उद्देश्यअनुरूप एसिया ब्याडमिन्टनले यो कार्यक्रम नेपालमा आयोजना गरेको हो ।
नेपाल ब्याडमिन्टन संघले बिहीबार काठमाडौंमा पत्रकार सम्मेलन गर्दै आगामी भदौ १ गतेदेखि पाँच गतेसम्म यू–१५ र यू–१७ साउथ एसिया रिजनल च्याम्यिनसिपमा गर्ने जनाएको छ । उक्त च्याम्पियनसिपमा यू–१५ र यू–१७ उमेरसमूहमा दक्षिण एसियाका नेपालसहित भुटान, श्रीलंका, माल्दिभ्स, बंगलादेश र पाकिस्तानका खेलाडी सहभागी हुनेछन् ।
प्रतियोगिता हलचोकस्थित सशस्त्र प्रहरी बल (एपीएफ) को मुख्यालयमा रहेको एपीएफ क्लबमा हुनेछ । यस च्याम्पियनससिपमा यू–१५ तर्फ गर्ल्स सिंगल्स, ब्वाइज सिंगल्स, ब्वाइज डबल्स, गर्ल्स डबल्स र मिक्स गरी पाँच विधामा प्रतिस्पर्धा हुने नेपाल ब्याडमिन्टन संघले जनाएको छ ।
यू–१७ मा पनि गर्ल्स सिंगल्स, ब्वाइज सिंगल्स, गर्ल्स डबल्स, ब्वाइज डबल्स र मिक्समा प्रतिस्पर्धा हुनेछ । यी दुवै उमेर समूहमा टिम प्रतिस्पर्धा पनि हुने ब्याडमिन्टन संघले जनाएको छ । आयोजक नेपालबाहेक पाँच राष्ट्रबाट समान आठ खेलाडीले यस च्याम्पियनसिपमा प्रतिस्पर्धा गर्न पाउने एसिया ब्याडमिन्टनकी ब्याडमिन्टन एसियाकी इभेन्ट म्यानेजर एनजी एन मुनले जानकारी दिइन् ।
आयोजक राष्ट्र भएकाले नेपालले भने १६ खेलाडीलाई खेलाउन पाउने भएको छ । ब्याडमिन्टन एसियाकी इभेन्ट म्यानेजर एनजी एन मुनले एसियामा रहेका ब्याडमिन्डनको अल्पविकसित राष्ट्रमा यस किसिमका कार्यक्रम सुरु गरिएको बताइन् । व्यक्तिगत स्पर्धामा आयोजक राष्ट्रबाट तीन खेलाडीले एउटा स्पर्धामा प्रतिस्पर्धा गर्न पाउनेछन् । अन्य राष्ट्रका भने दुई खेलाडीको प्रतिस्पर्धा गर्न पाउने एसिया ब्याडमिन्टनले प्रावधान बनाएको छ । नेपालमा यो पहिलो रहेको र आगामी कार्यक्रम कम्बोडियामा हुने उनले उल्लेख गरिन् ।
यस च्याम्पियनसिपबाट ओलम्पिक छात्रवृत्तिका लागि पनि छनोट गरिने एसिया ब्याडमिन्टनका सिनियर डेभलपमेन्ट म्यानेजर थानाबलान एरिकृष्णनले बताए । यस कार्यक्रमबाट एसियाभरबाट २० जना छनोट हुने र जसमा प्रत्येक देशबाट समान एक गर्ल्स र ब्वाइज समावेश हुने एरिकृष्णनले जानकारी दिए । छनोट भएका खेलाडीले ब्याडमिन्टनको पावरहाउसको रूपमा रहेको मलेसियामा अभ्यास गर्न पाउनेछन् ।
नेपाल ब्याडमिन्टन संघका अध्यक्ष रामजीबहादुर श्रेष्ठले यो कार्यक्रम सुरुमा पाकिस्तानमा हुन लागेको र आफ्नै आग्रहमा नेपालमा ल्याइएको उल्लेख गर्दै यो च्याम्पियनसिपबाट नेपाली खेलाडीले धेरै फाइदा लिने विश्वास व्यक्त गरे ।"	sports
सातौं दक्षिण एसियाली आइटीएफ तेक्वान्दोका पदकधारी सम्मानित	https://ekantipur.com/sports/2023/08/17/169227039857778795.html	"विराटनगर — सातौं दक्षिण एसियाली आइटीएफ तेक्वान्दो प्रतियोगितामा पदक विजेता खेलाडीलाई बिहीबार विराटनगरमा सम्मान गरिएको छ । भारतको हैदरावादमा हालै सम्पन्न प्रतियोगितामा कोशी प्रदेशबाट छनोट भएका १० खेलाडीले मुलुकको प्रतिनिधित्व गर्दै ७  स्वर्ण, ६ रजत र ६ कांस्य पदक जितेका थिए ।
विजयी खेलाडीलाई प्रदेश खेलकुद विकास बोर्डका सदस्य सचिव हंशराज वाग्ले र कोशी प्रदेश आइटीएफ तेक्वान्दो संघका अध्यक्ष प्रवीण कार्कीले सम्मान गरेका हुन् ।
प्रतियोगितामा सहभागी मोरङका कुसुम राजवंशीले एक्ल स्पाइरिड्ड ५२-५८ केजी तौल समूह र ग्रुप स्पाइरिड्ड विधामा स्वर्ण पदक जितेकी थिइन् । त्यस्तै मोरङकै सविना मगरले एकल स्पारिड्ड ४०-४६ केजी तौल समूहमा स्वर्ण पदक र रातो पेटी एकल प्याटर्न विधामा रजत पदक हात पारेकी थिइन् । मोरङकै सोमबहादुर राजवंशीले एकल स्पाइरिड्ड ४७-५२ केजी तौल समूहमा स्वर्ण पदक र रातो पेटी एकलमा रजत, केरिषा आचार्यले ग्रुप स्पाइरिड्डमा स्वर्ण, एकल स्पाइरिड्ड ५८-६४ केजी तौल समूहमा रजत र कालो पेटी दोस्रो डन एकलमा रजत जितेकी थिइन ।
मोरङकै नितेश खवासले एकल स्पाइरिड्ड ५८-६४ केजी तौल समूहमा काँस्य पदक र ग्रुप स्पाइरिड्डमा कांस्य, झापाका रोशन मगरले एकल स्पाइरिड्ड ७८-८५ केजी तौल समूहमा स्वर्ण र ग्रुप स्पाइरिड्ड्मा कांस्य, झापाकै श्यामप्रसाद बाँस्कोटाले एकल स्पाइरिड्ड ५२-५८ केजी तौल समूहमा काँस्य पदक जितेका थिए ।
त्यसैगरी भोजपुरका वीरबहादुर तामाङले एकल स्पाइरिड्ड ७८-८५ केजी तौल समूहमा कांस्य, भोजपुरकै सजिना तामाङले ग्रुप स्पाइरिड्डमा स्वर्ण, एकल स्पाइरिड्ड ५२-५८ केजी तौल समूहमा रजत र रातो पेटी एकलमा कांस्य पदक जितेकी थिइन् ।
त्यसैगरी पाँचथरका आलोक राईले एकल स्पाइरिड्ड ४५-५१ केजी तौल समूहमा रजत पदक जितेका थिए । प्रतियोगितामा नेपाल, भारत, बंगलादेश, भुटान, श्रीलंका र माल्दिभ्सका खेलाडीको सहभागिता थियो ।"	sports
अस्ट्रेलियाको सपना चकनाचुर, इंग्ल्यान्ड फाइनलमा	https://ekantipur.com/sports/2023/08/17/16922360957636825.html	"सिड्नी — लाउरेन हेम्प र एलेसिया रुसोले खेलको अन्त्यतिर गोल गरेपछि इंग्ल्यान्डले अस्ट्रेलियाली सपना ३–१ ले कुल्चिँदै बुधबार महिला विश्वकप फुटबलको फाइनल यात्रा तय गरेको छ । उपाधिको भिडन्तमा इंग्ल्यान्डको भेट स्पेनसँग हुनेछ ।
युरोपेली च्याम्पियन इंग्ल्यान्ड यसअघि विश्वकपको सेमिफाइनलमै दुईपल्ट रोकिएकोमा यसपालि टोलीले त्यस्तै भूल दोहोर्‍याएन । इंग्लिस टिम ७५ हजार दर्शकमध्ये अधिकांसलाई शान्त पार्दै पहिलोपल्ट विश्वकपको फाइनल पुग्यो ।
इंग्ल्यान्डले पहिलो हाफ सकिनु नौ मिनेट अगाडि म्यानचेस्टर युनाइटेडबाट खेल्ने इला टुनको गोलबाट अग्रता लिएको थियो । उनले बक्सको ठीक बाहिरबाट बललाई पोस्टको दिशा दिन शक्तिशाली प्रहार गरिन् । चोटमुक्त भएर प्रतियोगितामै पहिलो पटक सुरुदेखि खेलेकी साम केरले खेलले एक घण्टा छोएयता बराबरी गोल फर्काइन् । यो विश्वस्तरीय गोल रह्यो । उनले गति लिँदै ३० यार्डको दूरीबाट गरेको प्रहार सुन्दर गोलमा परिणत भएको थियो ।
यो गोलपछि घरेलु समर्थकमाझ बेग्लै उत्साह छाएको थियो । तर, त्यसको ठीक आठ मिनेटपछि उनीहरू फेरि शान्त रहन बाध्य रहे । हेम्पले बक्सतर्फ बल अगाडि बढाउँदै कुना च्यापेर दोस्रो गोल थपिन् । लगत्तै रुसोले खेल सकिन चार मिनेटअगाडि अस्ट्रेलियाको घाउ अझ चर्काउँदै तेस्रो गोल गरेकी थिइन् । ‘हामी यसपल्ट फाइनल पुगेका छौं र यो अश्विसनीय उपलब्धि हो । एकपल्ट त हामीले विश्वकप नै जिते जस्तो लागेको थियो तर होइन, हामीले केही पनि जितेका छैनौं । त्यसबाट एक खेल पर भने पुग्यौं,’ इंग्लिस प्रशिक्षक सरिना वेगमनले भनिन् ।
उनले थपिन्, ‘यो खेलमा हामीले निकै कडा परिश्रम गरेर खेल्यौं । तर जित निकाल्न सक्यौं । हामीले धेरैपल्ट निर्दयी खेल प्रदर्शनको कुरा गर्छौं । यस खेलमा हाम्रो प्रदर्शन आक्रामक र रक्षात्मक दुवैमा निर्दयी किसिमको रह्यो ।’ इंग्ल्यान्डले अब आइतबार स्टेडियम अस्ट्रेलियामै हुने फाइनलमा डरलाग्दो देखिएको स्पेनी टिमको सामना गर्नेछ । स्पेनले पहिलो सेमिफाइनलमा स्विडेनलाई २–१ ले पराजित गरेको थियो । फाइनलपछि महिला विश्वकप फुटबलले नयाँ च्याम्पियन पाउने छ ।
‘यसपल्ट प्रत्येक खेल माथिल्लो स्तरको भएको छ । त्यसैले हामी सबै खाले चुनौतीका लागि तयार हुनुपर्छ,’ गोलकर्ता रुसोले भनिन्, ‘हामीले सानै छँदादेखि विश्वकप जित्ने सपना देख्दै आएका थियौं । त्यसैले हामी सबै खुसी छौं । केही समयको आरामपछि हामी फाइनलका लागि तयार हुनुपर्छ ।’ इंग्ल्यान्ड यसअघि सन् २०१५ र २०१९ को विश्वकपमा पनि सेमिफाइनल पुगेको थियो । दुवै अवसरमा पराजित रहेको थियो । इंग्ल्यान्डको सबैभन्दा उच्च प्रदर्शन नै तेस्रो स्थानको छ । वेगमनकै नेतृत्वमा इंग्ल्यान्डले गत वर्ष घरमै युरोपेली च्याम्पियनसिपको उपाधि जितेको थियो । त्यसै पृष्ठभूमिमा टिकेर कप्तान मिली ब्राइटनले आफ्नो टिम ठूलो र दबाबपूर्ण खेलको सामना गर्न मानसिक रूपमा बढी सक्षम भएको दाबी गरेकी थिइन् । यही कारणले इंग्ल्यान्डले उत्साहित र राष्ट्रिय भावनाले प्रेरित स्टेडियम अस्ट्रेलियालाई चुपचाप राख्न सफल रह्यो । महिला विश्वकपमा अहिलेसम्मकै उच्च प्रदर्शन गरेको अस्ट्रेलियाले अब शनिबार तेस्रो स्थानका लागि स्विडेनसँग खेल्नेछ ।
‘मैले धेरैको दुःख बुझेको छु । हाम्रा खेलाडी स्तब्ध देखिए,’ अस्ट्रेलियाली प्रशिक्षक टोमी गुस्ताभसनले भने, ‘तर इंग्ल्यान्डको प्रदर्शन निर्णायक थियो, त्यसैले खेल उनीहरूकै रह्यो । पहिलो हाफमा हाम्रो रक्षापंक्ति ठोस रह्यो । तर, हामीले उत्तिकै बहादुर रहेर आक्रमण गर्न सकेनौं । दोस्रो हाफमा हाम्रो खेल त्यस्तै रह्यो, जस्तो हामी सक्छौं ।’ दोस्रो हाफमा इंग्ल्यान्डको प्रदर्शन पहिलेको तुलनामा उच्च रह्यो । मध्यपंक्तिमा बलियो पकडपछि इंग्ल्यान्डले खेलमाथि नियन्त्रण राखेको थियो ।"	sports
मेसीको गोलले मियामी फाइनलमा	https://ekantipur.com/sports/2023/08/17/169223588758259056.html	"चेस्टर — लियोनल मेसीले गोल गर्ने क्षमता कायम राख्दै इन्टर मियामीलाई लिग कपको फाइनलमा पुर्‍याएका छन् । उनको आकर्षक गोलसँगै फिलाडेल्फिया युनियनलाई ४–१ ले हराएर मंगलबार इन्टर मायमी फाइनलमा पुगेको हो ।
अर्जेन्टिनी सुपरस्टार मेसीले फिलाडेल्फियाको सुबरु पार्कमा रोमाञ्चक गोल गर्दै इन्टर मियामीका लागि ६ खेलमा ९ गोल पुर्‍याएका हुन् । इन्टर मियामीका लागि भेनेजुएलाका खेलाडी जोसेफ मार्टिनेज, बार्सिलोनामा मेसीका पूर्वसहकर्मी जोर्डी अल्बा र सब्स्टिच्युट डेविड रुइजले पनि गोल गरे । सेमिफाइनलमा फिलाडेल्फियाबाट अलेजान्द्रो बेदोयाले गरेको गोल सान्त्वना बन्यो ।
यस नतिजासँगै मेसी करिअरको ४२ औं उपाधि नजिक पुगेका छन् । मेक्सिको र मेजर लिग सकरका टिमले प्रतिस्पर्धा गर्ने विश्वकप शैलीको प्रतियोगिता लिग कपको शनिबार हुने फाइनलमा इन्टर मियामीले नेसभिल एससीविरुद्ध प्रतिस्पर्धा गर्नेछ । नेसभिलले मंगलबार नै भएको अर्को सेमिफाइनलमा मेक्सिकन टिम मोन्टेरेरीको चुनौती २–० ले पन्छाउँदै फाइनलमा स्थान सुरक्षित गरेको हो । लिग कपको फाइनल पनि उसैको मैदानमा हुँदै छ ।
सेमिफाइनलको जितसँगै इन्टर मियामी अर्को सिजनको क्षेत्रीय प्रतियोगिता कन्काकाफ च्याम्पियन्स कपमा पनि छनोट भएको छ । यो प्रतियोगितामार्फत टोलीले फिफाको विस्तारित प्रतियोगिता क्लब विश्वकप २०२५ मा स्थान बनाउन सक्छ ।
‘हाम्रो लक्ष्य अर्को सिजनको अन्तर्राष्ट्रिय प्रतियोगितामा छनोट हुने हो, जुन आज (मंगलबार) राति हामीले पूरा गरेका छौं,’ इन्टर मायमीका मुख्य प्रशिक्षक गेरार्डो टाटा मार्टिनोले भने, ‘यसमा सबैभन्दा महत्त्वपूर्ण कुरा कन्काकाफ च्याम्पियन्स कपमा छनोट भएको उपलब्धि हो ।
अब हामीले यस प्रतियागिता जित्ने तयारी गर्नुपर्छ, जसले हामीलाई धेरै उत्साह प्रदान गर्नेछ र आत्मविश्वासी बनाउने छ ।’"	sports
सिटीले जित्यो यूईएफए सुपरकप	https://ekantipur.com/sports/2023/08/17/169223405778145508.html	"एथेन्स — म्यानचेस्टर सिटीले बुधबार पहिलोपल्ट यूईएफए सुपरकप जितेको छ । उसले एथेन्समा भएको खेलमा सेभियालाई टाइब्रेकरमा ५–४ ले हराएको हो । निर्धारित समयको खेल १–१ को बराबरीमा रहेको थियो ।
सेभियाले युसेफ इन–नेसरीको गोलले अग्रता लिएयता सिटीका लागि कोल पाल्मरको गोलले बराबरी गोल फर्काए । पेनाल्टी सुटआउटमा सिटी शतप्रतिशत गोल गर्न सफल रह्यो ।
तर सेभियाका डिफेन्डर नेमान्जा गुडेल्जीको प्रहार पोस्टमा लागेको थियो । पेप ग्वार्डिओलाको सिटीले पेनाल्टीमै आर्सनलविरुद्धको कम्युनिटी सिल्ड गुमाए पनि यसपल्ट भने चुकेन् ।"	sports
विश्व एथलेटिक्स च्याम्पियनसिप : १०० मिटरमा आयुषको ११.०७ सेकेन्ड	https://ekantipur.com/sports/2023/08/19/169246318189329355.html	"काठमाडौँ — नेपाली धावक आयुष कुँवरले शनिबार विश्व एथलेटिक्स च्याम्पियनसिपको पुरुष १०० मिटर दौड ११.०७ सेकेन्डमा पूरा गरेका छन् ।हंगेरीको बुढापेस्टस्थित नेसनल एथलेटिक्स सेन्टरमा भइरहेको विश्व एथलेटिक्स च्याम्पियनसिपमा आयुष नेपालका एक्लो प्रतिद्वन्द्वी हुन् ।
१०० मिटर दौडको प्रारम्भिक हिटमा उनले उक्त टाइमिङ निकालेका थिए । हिट नम्बर २ मा उनी चौथो स्थानमा रहे । उक्त हिटबाट मलेसियाका अजिम फामी (१०.२४) र बेलिजका ब्रेन्डन जोन्स (१०.९४) अर्को चरणलाई छनोट भए ।
प्रारम्भिक हिटमा दुरी पार गर्ने २६ प्रतिस्पर्धीबीच समग्रमा आयुष १५ औं स्थानमा रहन सफल भए । १०.९४ सेकेन्डअगाडि दुरी पार गर्ने १० खेलाडी भने अघिल्लो चरणका लागि छनोट भएका छन् ।
नेपालको राष्ट्रिय कीर्तिमानलाई तोड्ने लक्ष्यमा अगाडि बढिरहेका आयुषले गत महिना (जुलाई १३) को टाइमिङभन्दा सुधार गरेका छन् ।
‘विश्वका एकसेएक धावकको बीचमा प्रतिस्पर्धा गर्नु नै ठूलो अवसर थियो । मैले आफूले सक्दो राम्रै प्रदर्शन गरें, ११ सेकेन्डभन्दा अघि नै पूरा गर्छु भन्ने थियो, यसपालि सकिनँ,’ आयुषले कान्तिपुरसँग भने, ‘तर गुरुहरूले अहिलेको नेपालकै उत्कृष्ट टाइमिङ आएको छ, चिन्ता नलिनु भन्नुभएको छ । त्यसैले खुसी लागेको छ ।’
आफ्नो प्रदर्शनमा अझै धेरै सुधार गर्न बाँकी रहेको उनले बुझेका छन् । उनले भने, ‘अफ सिजनमा म आफू त्यसमै केन्द्रित हुन्छु । त्यहीअनुसार राष्ट्रिय प्रतियोगितालाई तयारी गर्छु,’ उनले भने ।
बैंककमा सम्पन्न एसियन एथलेटिक्स च्याम्पियनसिपमा उनले १०० मिटर दुरी ११.२० सेकेन्डमा पूरा गरेका थिए । एसियन च्याम्पियनसिप नेपालबाट प्रतिनिधित्व गरेको उनको पहिलो अन्तर्राष्ट्रिय सहभागिता थियो । जहाँ उनले २०० मिटर दौडमा पनि प्रतिस्पर्धा गरे ।
त्यसका लागि आयुष दशरथ रंगशालामै ट्रेनिङ गरेर बैंकक गएका हुन् । उनीसहित ६ नेपाली खेलाडीले बैंककमा प्रतिस्पर्धा गरेका थिए ।
१०० मिटर दौडमा नेपालको राष्ट्रिय कीर्तिमान १०.७१ सेकेन्डको छ । सन् १९९९ मा नेपालमै भएको आठौं दक्षिण एसियाली खेलकुदमा यो कीर्तिमान रामकृष्ण चौधरीले बनाएका थिए । जुन आजका दिनसम्म स्थापित छ ।
अमेरिकाको क्यालिफोर्नियामा अध्ययन गरिरहेका आयुष त्यतैबाट सिधै हंगेरी पुगेका हुन् । वाइल्ड कार्ड कोटामार्फत विश्व च्याम्पियनसिप खेलेका उनले हंगेरी जानुअघि भनेका थिए, ‘विश्व च्याम्पियनसिपमा मेरो पहिलो लक्ष्य त वर्षौंदेखि स्थापित राष्ट्रिय कीर्तिमान तोड्नु हुनेछ । त्यसपछि अरू कुरा सोच्ने छु ।’ स्पोर्टिङ नेसन्सको रूपमा नेपाल धेरै पछाडि रहेकाले त्यसबाट देशलाई चिनाउने आफ्नो धोको रहेको उनले सुनाएका थिए ।
आयुषले नवौं राष्ट्रिय खेलकुदमा पनि १०० मिटर दौडमा प्रतिस्पर्धा गरेका थिए । उनी चौथो स्थानमा रहे । जहाँ एपीएफका शिवराज पार्कीले स्वर्ण जितेका थिए । एसियन च्याम्पियनसिपमा भने शिवराज (११.२२ सेकेन्ड) लाई आयुषले उछिनेका थिए ।
२८ वर्षीय धावक आयुषको १०० मिटरको व्यक्तिगत उच्च प्रदर्शन भने ११.०१ सेकेन्डको हो । उनले यो टाइमिङ गत मार्च १८ मा क्यालिफोर्नियामै भएको ट्र्याक एन्ड फिल्डमा निकालेका थिए । उनले क्यालिफोर्नियामा अध्ययनसँगै रनिङ करिअर अगाडि बढाइरहेका छन् ।
अमेरिकामा भएको अघिल्लो संस्करणको विश्व एथलेटिक्स च्याम्पियनसिपमा नेपालबाट म्याराथन धावक कृष्णबहादुर बस्नेतले भाग लिएका थिए ।"	sports
यू–२० रग्बी सेभेन्स : नेपाल एउटै गोल गर्न असफल	https://ekantipur.com/sports/2023/08/19/169245728483299754.html	"काठमाडौँ — नेपाली युवा रग्बी टोलीले घरेलु भूमिमा जारी एसिया यू–२० रग्बी सेभेन्स प्रतियोगितामा शनिबार एउटै गोल गर्न सकेन ।
दशरथ रंगशालामा शनिबार सुरु एसिया रग्बी सेभेन्समा नेपाली यू–२० पुरुष टोलीले समूह चरणका तीन खेलमा हार बेहोरेको थियो । त्यसमा एउटै गोल गर्न सकेन । समूह ‘बी’ का तीनै खेलको हारले नेपाल सेमिफाइनलमा पुग्न असफल भयो ।
पहिलो खेलमा भारतसँग २८–० ले पराजित नेपालले दोस्रो खेलमा मलेसियासँग ४४ गोल खाएको थियो । कम्तीमा फाइनलमा पुग्ने लक्ष्य राखेको नेपालले अन्तिम खेलमा हङकङसँग ३६–० ले हार बेहोरेको थियो ।
अब नेपालले पाँचौं स्थानका लागि आइतबार उज्वेकिस्तासँग खेल्नेछ । आइतबारै हुने सेमिफाइनलमा चाइनिज ताइपेईले मलेसिया र थाइल्यान्डले हङकङसँग प्रतिस्पर्धा गर्नेछन् ।
महिलातर्फ पनि राउन्ड रोबिनका आधारमा भएको खेलमा नेपाली यू–२० महिला टोलीले तीन खेलमा पराजय भोगेको छ । तीन खेलमा नै हार भोगेपछि नेपालको उपाधि जित्ने सम्भावना टुंगिएको छ ।
महिलातर्फ प्राप्त अंकको आधार शीर्ष टोली निर्धारण हुनेछ । पहिलो खेलमा हङकङसँग ३४–५ ले पराजित नेपालले मलेसियासँगको दोस्रो खेल २४–० ले गुमाएको थियो । लगातार दोस्रो हारसँगै उपाधि अवसर गुमाएको नेपाल तेस्रो खेलमा थाइल्यान्डसँग ४५–० को फराकिलो हार भोग्न बाध्य भयो । यद्यपि बाकी आइतबार हुने तीन खेलमा जित निकाल्न सके नेपाल दोस्रो वा तेस्रो हुने अवसर छ ।
रंगशालामा प्रतियोगिताको युवा तथा खेलकुदमन्त्री डिगबहादुर लिम्बूले उद्घाटन गरेका थिए । प्रतियोगिताका लागि रग्बी एसियाका अध्यक्ष कायस अल धलाई पनि नेपाल आएका छन् ।"	sports
नेपाल र श्रीलंका फाइनल भिड्ने	https://ekantipur.com/sports/2023/08/19/16924570883554282.html	"काठमाडौँ — दक्षिण एसिया क्षेत्रीय जुनियर ब्याडमिन्टन च्याम्पियनसिपअन्तर्गत यू–१५ मिक्स्ड टिम इभेन्टमा शनिबार नेपाल र श्रीलंका फाइनल पुगेका छन् ।
हल्चोकस्थित एपीएफको कभर्डहलमा नेपालले बंगलादेशविरुद्ध ३–२ को जित हात पार्दै फाइनलमा स्थान पक्का गर्‍यो । पहिलो खेलमा बंगलादेशका मोस्तकिम होसेनले नेपालका सुविन श्रेष्ठलाई २१–७, २१–१० ले पराजित गरे । दोस्रो खेलमा नेपालकी रिहाना शेरचनले बंगलादेशकी अफिफा खान अरिनलाई २१–१६, २१–१५ ले पराजित गर्दै खेल १–१ को बराबरीमा ल्याइन् ।
तेस्रो खेलमा मोस्तकिम र वाली उल्लाहको जोडीले सूर्य महर्जन र सुविन श्रेष्ठको जोडीलाई २१–११, २१–११ ले हराएर बंगलादेशलाई २–१ को अवस्थामा पुर्‍यायो । नेपालका दिलाशा राना र रिहानाको जोडीले अफिफा र तान्जिला महमुदको जोडीलाई २१–१६, २२–२० ले पराजित गर्दै पुनः खेल २–२ को बराबरीमा ल्यायो । अन्तिम तथा निर्णायक खेलमा नेपालका सुविन र रिहानाको जोडीले मोस्तकिम र तान्जिलाको जोडीलाई कठिन संघर्षबीच २१–१५, २०–२२, २१–१३ ले हराएर फाइनलमा स्थान बनाए ।
अर्को खेलमा श्रींलकाले भुटानलाई सहजै ३–० ले हराएको थियो । श्रीलंकाका केनेथ अरुग्गोडाले भुटानका पेमा तेन्जिनलाई २१–६, २१–७ ले, सिथुली रणसिंघेले याङ्चेन डोल्करलाई २१–८, २१–८ ले र केनेथ र सेनुथ सेथमिथा परेराले पेमा तेन्जिन र सोनाम फुन्चोलाई २१–९, २१–११ ले हराएर फाइनल तय गरे ।
यू–१७ तर्फ बंगलादेशले भुटानलाई ३–० ले पराजित गर्दै फाइनलमा स्थान बनायो । बंगलादेशका एसएसएम सिफात उल्लाहले भुटानका ङवाङ रिग्सेल जर्मीलाई २१–१२, २१–७, सिनथिन खानोम प्रियुन्तीले कृति गुरुङलाई २१–१८, २१–५ तथा राजोन मिया र सिफात उल्लाहको जोडीले अभिक बलामपाखी र नवाङ रिग्सेल जर्मीको जोडीलाई २१–५, २१–१० ले पराजित गरेका थिए ।
श्रीलंकाले नेपाललाई पनि ३–० ले पराजित गर्दै फाइनल तय गरेको हो । श्रीलंकाका थिदासा वेरागोडाले नेपालका कविर केसीलाई २१–१७, १५–२१, २३–२१ ले, रनिथमा लियानागेले रोजी राईलाई २१–५, २१–३ ले र हिरुका अलुथ र थिदासा वेरागोडाको जोडीले कविर र अभय महराको जोडीलाई २१–१८, २१–१७ ले पराजित थिए ।"	sports
सुदूरपश्चिम क्रिकेट संघको अध्यक्षमा जोशी निर्वाचित	https://ekantipur.com/sports/2023/08/19/169245390473423989.html	"धनगढी — क्रिकेट संघ सुदूरपश्चिम प्रादेशिक कमिटीको अध्यक्षमा डडेल्धुराका बासुदेव जोशी निर्वाचित भएका छन् । शनिबार धनगढीमा सम्पन्न संघको दोस्रो साधारणसभाबाट जोशीको नेतृत्वमा नयाँ कमिटी चयन भएको हो ।
प्रदेशका ८ वटा जिल्लाका क्रिकेट संघका प्रतिनिधिहरू सहभागी रहेको साधारणसभाबाट उपाध्यक्षमा रमेश बहादुर बोहरा, सचिवमा लक्ष्मण भट्ट र कोषाध्यक्षमा दिनेश बहादुर सिंह चयन भएका छन् ।
संघका केन्द्रीय अध्यक्ष चतुरबहादुर चन्दको उपस्थितमा प्रदेशका भौतिक पूर्वाधारमन्त्री प्रकाश देउवाले साधारणसभाको एक समारोहबीच उद्घाटन गरेका थिए ।"	sports
सितोरियो कराते संघ दार्चुलाको अध्यक्ष अवस्थी	https://ekantipur.com/sports/2023/08/19/169244945295537368.html	"दार्चुला — नेपाल सितोरियो कराते संघ दार्चुलाको अध्यक्षमा तोरनप्रसाद अवस्थी चयन भएका छन् । सदरमुकाममा शनिबार भएको भेलाले अवस्थीको अध्यक्षतामा १६ सदस्यीय जिल्ला कार्यसमिति गठन गरेको हो ।
संघको उपाध्यक्षमा उपेन्द्र पाल, सचिवमा लोकेन्द्रसिंह धामी, सहसचिवमा राजेन्द्र विष्ट, कोषाध्यक्षमा गिता महरा चयन भएका छन् ।
त्यस्तै सदस्यहरुमा पदमसिंह धामी, रमेश ठगुन्ना, सर्मिला हृयाकी, रामदत्त जोशी, जनकसिंह ठगुन्ना, दिपक बडू, महेश लुहार, ममता ऐतवाल, विशनसिंह बुढाथोकी, हरेन्द्र चन्द र उपेन्द्र धामी चयन भएका छन् ।
त्यसैगरी भेलाले संघको प्रदेश प्रतिनिधिमा अध्यक्षसहित उपेन्द्रबहादुर पाल, लोकेन्द्रसिंह धामी, राजेन्द्र विष्ट र गीता महरालाई सर्वसम्मतिले चयन गरिएको सितोरियो करातेका मुख्य प्रशिक्षक ओमकार गिरीले जानकारी दिए ।"	sports
महिला विश्वकप २०२३ : अस्ट्रेलियालाई हराएर स्विडेन फेरि तेस्रोमा	https://ekantipur.com/sports/2023/08/19/169244006588336664.html	"ब्रिसवेन — स्विडेनले सहआयोजक रहेको अस्ट्रेलियालाई शनिबार २–० ले हराएर महिला विश्वकप २०२३ को तेस्रो स्थान हात पारेको छ । स्विडेन पछिल्लो विश्वकपको पनि तेस्रो स्थानमा आएको टिम हो ।
यसअघि सन् १९९१ र २०११ मा पनि स्विडेन तेस्रो स्थानमै रहेको थियो । अस्ट्रेलियाका लागि महिला विश्वकपको सेमिफाइनल पुग्नु नै अहिलेसम्मको सबैभन्दा ठूलो उपलब्धि रहेको छ । प्रतियोगिताको सेमिफाइनलमा स्विडेन स्पेन र अस्ट्रेलिया इंग्ल्यान्डसँग पराजित भएको थियो । ब्रिसवेन रंगशालामा भएको यसपल्टको तेस्रो स्थानको प्ले अफ खेलमा फ्रिडोलिना रोल्फोनले ३० औं मिनेटमा पेनाल्टीबाट गोल गरिन् ।
त्यसपछि कोसोभारे एसलानीले ६२ औं मिनेटमा दोस्रो गोल थपिन् । प्रतियोगिताको सेमिफाइनलमा स्विडेन स्पेन र अस्ट्रेलिया इंग्ल्यान्डसँग पराजित भएको थियो । अब आइतबार सिड्नीमा हुने फाइनलमा उपाधिका लागि इंग्ल्यान्ड र स्पेन भिड्ने छन् ।"	sports
गत आर्थिक वर्षको मूल्यवृद्धि ७.७४ प्रतिशत कायम	https://ekantipur.com/business/2023/08/18/169234704862537926.html	"काठमाडौँ — गत आर्थिक वर्ष २०७९/८० मा वार्षिक औसत उपभोक्ता मूल्यवृद्धि (मुद्रास्फीति) ७.७४ प्रतिशत कायम भएको छ । अघिल्लो आर्थिक वर्ष यस्तो मुद्रास्फीति ६.३२ प्रतिशत रहेको थियो ।
नेपाल राष्ट्र बैंकले सार्वजनिक गरेको वार्षिक वित्तीय प्रतिवेदनअनुसार रेस्टुरेन्ट तथा होटल उपसमूहको मूल्यवृद्धि सबैभन्दा उच्च अर्थात् १४.४२ प्रतिशत रहेको पाइएको छ । मरमसलाको १२.५० प्रतिशत, खाद्य तथा खाद्यजन्य पदार्थको १०.७० प्रतिशत, सुर्तीजन्य पदार्थको ९.८८ प्रतिशत र दुग्धजन्य पदार्थ तथा अण्डाको ९.२३ प्रतिशत मूल्यवृद्धि पाइएको राष्ट्र बैंकले जनाएको छ ।
सेवा समूह अन्तर्गत यातायात उपसमूहको मूल्यवृद्धि १३.५० प्रतिशत, मनोरञ्जन तथा संस्कृतिको १०.१८ प्रतिशत, स्वास्थ्यको १०.०१ प्रतिशत, शिक्षाको ८.७९ प्रतिशत र घरायसी उपयोगका वस्तुहरुको ८.६५ प्रतिशत रहेको छ । क्षेत्रगत रुपमा हेर्दा मूल्यवृद्धि काठमाडौं उपत्यकामा ७.५५ प्रतिशत, तराईमा ८.०० प्रतिशत, पहाडमा ७.५६ प्रतिशत र हिमालमा ७.१२ प्रतिशत रहेको राष्ट्र बैंकले जनाएको छ ।
"	business
जहाज चार्टर गरेर आए २ सयभन्दा बढी बंगलादेशी पर्यटक	https://ekantipur.com/business/2023/08/18/1692346999779560.html	"काठमाडौँ — दुई सयभन्दा बढी बंगलादेशी पर्यटकहरू चार्टर जहाजबाट नेपाल भ्रमणका लागि आएका छन् । शुक्रबार दिउँसो २ सयभन्दा बढी बंगलादेशी नागरिकको टोली नेपाल भ्रमणका लागि आएको हो ।
बंगलादेशी पर्यटकको स्वागतका लागि नेपाल पर्यटन बोर्डका सदस्यहरू त्रिभुवन अन्तर्राष्ट्रिय विमानस्थल पुगेका थिए । उनीहरूले पर्यटकको स्वागतमा नेपाली पञ्चेबाजासहित स्थानीय पहिचान झल्कने नाचगान प्रस्तुत गरेका थिए ।
बंगलादेशबाट एकसाथ यति धेरै पर्यटक नेपाल आएका हुन् । आज र भोलि गरेर बंगलादेशबाट करिब सात सय पर्यटकहरू नेपाल आउने बताइएको छ । पर्यटकहरूको स्वागतका लागि विमानस्थल पुगेका नेपाल पर्यटन बोर्डका प्रवन्धक सूर्य थापाले बंगलादेशबाट बिदा मनाउनका लागि नेपाल आएको बताए । उनले पछिल्लो तीन वर्षयता बंगलादेशबाट नेपाल आउने पर्यटकको संख्या निरन्तर बढिरहेको बताए ।
बंगलादेशी पर्यटक शेख अजरफ उद्दीनले नेपाल घुम्नका लागि सही र राम्रो गन्तव्य भएको बताए । उनले नेपालमा स्वागत राम्रो पाएको र नेपाल घुम्न आतुर रहेको बताए । ‘हामीलाई नेपालमा धेरै राम्रो स्वागत गर्नुभयो । नेपाल घुम्नका लागि हामी एक्साइटेड छौँ । बंगलादेशले नेपाललाई घुम्नको लागि प्राथमिकतामा राखेको छ । नेपाल राम्रो देश पनि घुम्नका लागि । हिमाल, स्थानीय खाना, स्थानीय संस्कृति राम्रो छ,’ उनले भने ।"	business
एक वर्षमा भित्रियो १२ खर्ब २० अर्ब रेमिट्यान्स	https://ekantipur.com/business/2023/08/18/1692346228167240.html	"काठमाडौँ — गत आर्थिक वर्ष २०७९/८० मा कुल १२ खर्ब २० अर्ब रुपैयाँ रेमिट्यान्स भित्रिएको छ । नेपाल राष्ट्र बैंकले सार्वजनिक गरेको गत आर्थिक वर्षको वित्तीय प्रतिवेदनअनुसार रेमिट्यान्स आप्रवाह अघिल्लो आर्थिक वर्ष २०७८/७९ को तुलनामा २१.२ प्रतिशतले बढेको हो ।
असार महिनामा मात्रै कुल १ खर्ब ८ अर्ब रुपैयाँ बराबर रेमिट्यान्स भित्रिएको छ । वैदेशिक रोजगारीमा जाने नेपालीको संख्या बढ्दा रेमिट्यान्समा उल्लेख्य वृद्धि देखिएको हो । अन्तिम श्रम स्वीकृति (संस्थागत तथा व्यक्तिगत–नयाँ) लिने नेपालीको संख्या गत आर्थिक वर्ष ४०.३ प्रतिशतले वृद्धि भई ४ लाख ९७ हजार ७०४ पुगेको प्रतिवेदनमा उल्लेख छ । पुनः श्रम स्वीकृति लिने नेपालीको संख्या भने समीक्षा वर्षमा १.८ प्रतिशतले कमी आएको छ । गत आर्थिक वर्ष पुनः श्रम स्वीकृति लिएकाको संख्या २ लाख ७७ हजार २७२ पुगेको छ ।
"	business
सबै पालिकाले एक वर्षभित्र जग्गा वर्गीकरण गरिसक्नुपर्ने	https://ekantipur.com/business/2023/08/18/169234422410249229.html	"काठमाडौँ — सबै पालिकाले अबकाे एक वर्षभित्र जग्गाकाे वर्गीकरण गरिसक्नुपर्ने भएकाे छ । गत म‌गंलबार मन्त्रिपरिषद्ले स्वीकृत गरेकाे भू–उपयाेग नियमावली–२०८० अनुसार यस्ताे व्यवस्था गरिएको हाे । कृषि, आवासीय, व्यावसायिक, औद्योगिक, खानी तथा खनिज, वन, नदी, खोला, ताल, सिमसार, सार्वजनिक उपयोग, सांस्कृतिक तथा पुरातात्त्विक महत्त्वको क्षेत्र र सरकारले तोकेका अन्य क्षेत्रको रूपमा जग्गा वर्गीकरण गर्नुपर्ने व्यवस्था नियमावलीमा छ ।
गत वर्ष जेठ २३ मा भू–उपयाेग नियमावली–२०७९ जारी हुँदा पालिकाहरुले ६ महिनाभित्र जग्गाकाे वर्गीकरण गरिसक्नु पर्ने व्यवस्था थियाे । तर मंसिर २३ सम्म अधिकांश पालिकाहरुले जग्गाकाे वर्गीकरण गर्न नसकेपछि धेरै पालिकाहरुमा जग्गा काराेबार तथा कित्ताकाट ठप्प भएकाेे थियाे । नियमावलीअनुसार आवासीय र व्यापारिक जग्गा ८० वर्गमिटर क्षेत्रफलसम्म र कृषि जग्गा १ रोपनीसम्म कित्ताकाट गर्न पाइनेछ ।
यसअघि आवासीय जग्गा १३० वर्गमिटरभन्दा कम कित्ताकाट गर्न पाइँदैन थियो  भने कृषि जमिनको सन्दर्भमा उपत्यकामा ५ सय वर्गमिटर, तराई र भित्री मधेशमा ६७५ वर्गमिटर क्षेत्रफलभन्दा कम कित्ताकाट गर्न नपाइने व्यवस्था थियो । सरकारले वर्गीकरण गरेर छुट्याएको जग्गामा कृषि, आवास र व्यावसायिकका लागि छुट्टाछुट्टै मापदण्ड छन् । व्यावसायिक आवासका लागि स्थानीय सडकको मापदण्ड पूरा भएको हुनुपर्ने नियमावलीमा छ ।
गत वर्षको जेठ २३ मा पास भएको भू–उपयोग नियमावली–२०७९ मा पहिलो पटक संशोधन गर्दै गत वैशाख ५ को मन्त्रिपरिषद् बैठकले कित्ताकाट खुला गर्ने निर्णय गरेको थियो । तर उक्त निर्णय प्रमाणीकरण गरेर कार्यान्वयनका लागि भूमि मन्त्रालयमा पठाउनुपर्ने थियो । वैशाख १२ मा मन्त्रिपरिषद्ले जग्गा कित्ताकाटसम्बन्धी विषयलाई आर्थिक तथा पूर्वाधार समितिमा पठाउने निर्णय गरेको थियो । त्यसपछि निर्णयलाई अन्तिम रूप नदिई पुनः जग्गा कित्ताकाटसम्बन्धी विषयमा अध्ययन गर्ने प्रक्रिया अघि बढेको थियो । उक्त अध्ययन तथा सिफारिसका आधारमा मंगलबारको मन्त्रिपरिषद् बैठकले कित्ताकाट खुलाउने निर्णय गरेको हो ।"	business
टाइगर रिसोर्ट किनेको हिमालयनले भन्यो : बैंकको ऋण र श्रमिकको ज्याला तिर्छौं	https://ekantipur.com/business/2023/08/18/169234404610422017.html	"भैरहवा — रुपन्देहीस्थित पाँचतारे टाइगर प्यालेस रिसोर्ट खरिद गरेको हिमालयन टाइगर इन्भेस्टमेन्ट इंकले बैंकको ऋण तथा श्रमिकको तलब चुक्ता गर्ने प्रतिबद्धता जनाएको छ । रिसोर्टको सम्पूर्ण स्वामित्व लिएको हिमालयनले शुक्रबार होटल परिसरमा पत्रकार सम्मेलन गर्दै उक्त जानकारी दिएको हो ।
‘यसअघि रिसोर्टले बैंकको ब्याज, साँवा समेत भुक्तानी गर्न सकेको थिएन, अब योसहित श्रमिकका समस्याहरु पनि छिट्टै टुंगो लगाएर नयाँ व्यवस्थापनका साथ सञ्चालन गर्छौं’ हिमालयन टाइगर इन्भेस्टमेन्ट इंकका अध्यक्ष बुद्धिसागर सुवेदीले भने । रिसोर्ट बिक्रीमा करको दायित्व सिर्जना भएमा पनि चुक्ता गर्ने उनले बताए ।
अस्ट्रेलियन कम्पनी सिल्भर हेरिटेज ग्रुपले आफ्नो स्वामित्वको टाइगर रिसोर्ट हिमालयनलाई विदेशमै बिक्री गरेको थियो । हिमालयन टाइगर इन्भेस्टमेन्ट इंक अमेरिकामा रहेका गैरआवासीय नेपालीले खडा गरेको कम्पनी हो ।
सुवेदीका अनुसार सबैभन्दा पहिला रिसोर्टमा क्यासिनो सञ्चालनका लागि प्राथमिकता दिइने छ । ‘रिसोर्ट बन्द हुने अवस्थामा पुगेकाले नयाँ कर्मचारी छनौट गर्दा पुराना कर्मचारीलाई प्राथमिकतामा राखिने छ,’ उनले भने । रिसोर्ट र पहिला सञ्चालित क्यासिनोमा करिब १ हजार नेपालीले प्रत्यक्ष रोजगार पाएका थिए ।
उक्त रिसोर्ट निर्माणको क्रममा केही सार्वजनिक तथा सरकारी जग्गा मिचिएको भन्दै अदालतमा मुद्दा परेपछि रिसोर्ट विवादमा परेको थियो । अस्ट्रेलियन कम्पनी सिल्भर हेरिटेजले उक्त रिसोर्टका लागि ५ अर्ब लगानी गरिसकेको जानकारी दिएको थियो । बैंकको साँवा, ब्याज तथा श्रमिकको ज्याला चुक्तासहित रिसोर्टमा थप लगानी र व्यवस्थापन हिमालयनले गर्नेछ ।"	business
पर्यटनमा आएको सुधारले होटलहरूको नाफा बढ्यो	https://ekantipur.com/business/2023/08/18/169234144935316533.html	"काठमाडौँ — नेपालमा वाहृय पर्यटकको संख्या बढेसँगै गत आर्थिक वर्ष होटलहरुको नाफा उल्लेख्य बढेको छ । धितोपत्र बजारमा सूचीकृत होटलहरुले सार्वजनिक गरेको गत आर्थिक वर्ष २०७९/८० को वित्तीय प्रतिवेदनअनुसार नाफामा उल्लेख्य वृद्धि देखिएको हो ।
पर्यटन बोर्डका अनुसार सन् २०२२ मा कुल ६ लाख १४ हजार विद‍ेशी पर्यटक नेपाल आएका छन् । कोभिड १९ सुरु भएपछि सुस्ताएको पर्यटन क्षेत्रमा क्रमिक रुपमा सुधार देखिएसँगै होटलहरूको कुल आम्दानी नै वृद्धि भएको छ ।
तारागाउँ रिजेन्सी (हायात) होटलको नाफा अघिल्लो आर्थिक वर्ष २०७८/७९ को तुलनामा दोब्बर भएको छ । कम्पनीले गत आर्थिक वर्ष खुद ३८ करोड २६ लाख रुपैयाँ नाफा कमाएको छ । अघिल्लो आर्थिक वर्ष कम्पनीको नाफा १९ करोड ५ लाख रुपैयाँ थियो । सो अवधिमा कम्पनीको प्रतिसेयर आम्दानी पनि १० रुपैयाँ १० पैसाबाट बढेर २० रुपैयाँ २८ पैसा पुगेको छ ।
त्यस्तै सोल्टी होटलले गत आर्थिक वर्ष ५४ करोड ५१ लाख रुपैयाँ खुद नाफा कमाएको छ । अघिल्लो आर्थिक वर्ष २०७८/७९ मा कम्पनीको खुद नाफा जम्मा २९ करोड ७२ लाख रुपैयाँ बराबर थियो । कम्पनीको प्रतिसेयर आम्दानी ३ रुपैयाँ ५३ पैसाबाट बढेर ६ रुपैयाँ १६ पैसा पुगेको छ ।
ओरियन्टल होटल (र्‍याडिसन) आर्थिक वर्ष २०७८/७९ मा २ करोड ४६ लाख रुपैयाँ बराबर नोक्सानमा गएकोमा गत आर्थिक वर्ष भने १७ करोड ८४ लाख रुपैयाँ बराबर खुद नाफा कमाएको छ । हालै बजारमा सूचीकृत सिटी होटलको भने कुल आम्दानी बढे पनि नोक्सानीमा देखिएको छ । कम्पनीले गत आर्थिक वर्ष २७ करोड ३६ लाख रुपैयाँ बराबर खुद नोक्सानी ब्यहोरेको छ । सो कम्पनीको कुल आम्दानी भने १९ करोड ४७ लाखबाट बढेर ५० करोड ९३ लाख रुपैयाँ पुगेको छ ।
धितोपत्र बजारमा होटल तथा पर्यटन उपसमूहमा सूचीकृत चन्द्रागिरि हिल्सले गत आर्थिक वर्ष १५ करोड ११ लाख खुद नाफा कमाएको छ । अघिल्लो आर्थिक वर्ष जम्मा १ करोड ६८ लाख नाफा कमाएको थियो । नाफा बढेसँगै प्रतिसेयर आम्दानी १ रुपैयाँ १० पैसाबाट बढेर ९ रुपैयाँ ८५ पैसा पुगेको छ । कालिन्चोक दर्शनले गत आर्थिक वर्ष कुल ३ करोड १९ लाख रुपैयाँ खुद नाफा कमाएको छ । अघिल्लो वर्ष १ करोड ४८ लाख कमाएको थियो । कम्पनीको प्रतिसेयर आम्दानी ३ रुपैयाँ ९ पैसाबाट बढेर ५ रुपैयाँ ९६ पैसा पुगेको छ ।"	business
नेपालको एजेन्डा रातमाटे रसुवागढी प्रसारण लाइन	https://ekantipur.com/business/2023/08/18/169232310052519361.html	"काठमाडौँ — प्रधानमन्त्री पुष्पकमल दाहालको आसन्न चीन भ्रमणका क्रममा रातमाटे–रसुवागढी–केरुङ अन्तरदेशीय प्रसारण लाइन एजेन्डा बन्ने भएको छ । चीनबाट समेत विद्युत् आयात–निर्यात गरिने भन्दै सन् २०१८ देखि थालिएको यो प्रसारण लाइनको काम सम्भाव्यता अध्ययनबाट अगाडि बढ्न सकेको छैन ।
दुई वर्षमा सक्ने भनेर सुरु गरिए पनि सम्भाव्यता अध्ययनमै पाँच वर्ष सकिएको छ । यसमा अझै सात महिना वातावरणीय प्रभाव मूल्यांकनमा समय लाग्ने नेपाल विद्युत् प्राधिकरणले जनाएको छ । बिनाकाम लामो समय बितेपछि प्रधानमन्त्री दाहालको चीन भ्रमणको छेको पारेर नेपाली पक्ष उक्त प्रसारण लाइनको काम अगाडि बढाउन तातेको छ ।
असोज पहिलो सातामा हुने चीन भ्रमणमा दुई देश जोड्ने प्रसारण लाइन अगाडि बढाउने योजना रहेको प्रधानमन्त्री दाहालले जनाएका छन् । उनले भ्रमणमा चीनतर्फका प्रसारण लाइन निर्माणको एजेन्डा पनि रहेको गत मंगलबारको एक कार्यक्रममा बताए । ४०० केभी क्षमताको बनाउने भनेर सुरु गरिएको रातमाटे–रसुवागढी–केरुङ अन्तरदेशीय प्रसारण लाइनलाई हाल २२० केभीमा झारिएको छ । ४०० केभीको प्रसारण लाइन निर्माणका लागि सम्भाव्यता अध्ययन गरिए पनि हाल चीनतर्फ २२० केभीको प्रसारण लाइन निर्माण भएपछि नेपालतर्फ पनि क्षमता घटाउन लागिएको प्राधिकरणअन्तर्गतको प्रसारण लाइन निर्देशनालयका उपकार्यकारी निर्देशक दीर्घायुकुमार श्रेष्ठले बताए ।
०७५ सालमा दुई वर्षभित्र अध्ययन सक्ने भनेर सुरु गरिएको आयोजनाको सम्भाव्यता अध्ययन सकिएर वातावरणीय अध्ययनको काम भइरहेको श्रेष्ठले जनाए । ‘भविष्यमा ४०० केभी बनाउन मिल्ने गरी हाललाई २२० केभीमा बनाउने निर्णय भएको छ,’ उनले भने, ‘तिब्बतको जिलोङबाट चिलिमे हबसम्म २२० केभी जोडेर पावर एक्सचेन्ज गर्ने भन्ने निर्णय भएको छ । हालको ऊर्जा खरिदबिक्री २२० केभीमै पर्याप्त हुने भएकाले पनि यसको क्षमता घटाइएको हो ।’
२२० केभीले १ हजार मेगावाट बिजुली प्रसारण गर्न सक्ने र आर्थिक रूपमा पनि यो सम्भाव्य भएकाले चीनले २२० केभीमा बनाउन प्रस्ताव पठाएको र नेपाल त्यसमा सहमत भएको श्रेष्ठले बताए । ‘चीनले गरेको प्रस्तावको जवाफमा सहमति रहेको जनाउँदै पत्र पठाएका छौं,’ उनले भने, ‘कुन मोडालिटीमा बनाउने, अनुदानमा बनाउने वा आफैं बनाउने लगायतको विषय भने टुंगिन बाँकी छ ।’
यसअघि ४०० केभीका लागि आयोजनाको अनुमानित लागत करिब ९ करोड ६० लाख अमेरिकी डलर थियो । चिलिमे हबदेखि चीनसम्मको दूरी १० किमिको हाराहारीमा रहेको र हाललाई सो प्रसारण लाइन चिलिमे हबमा जोड्ने गरी बनाउने तयारी गरेको श्रेष्ठले बताए । चीनबाट चिलिमे हबसम्म २२० केभीको प्रसारण लाइन निर्माण गर्न करिब १ अर्ब रुपैयाँ लाग्ने श्रेष्ठ बताउँछन् । प्रधानमन्त्री दाहालको चीन भ्रमणमा यो प्रसारण लाइनको मोडालिटीलगायतका कुरा अघि बढाउने नेपाली पक्षको तयारी छ । अनुदानमा बनाइदिन चीनलाई आह्वान गर्ने र त्यसो नभए आफैं भए पनि बनाउने तयारी रहेको श्रेष्ठले जनाए । वातावरणीय प्रभाव मूल्यांकन (ईआईए) लगायत कामका लागि अझै करिब ७ महिना लाग्ने र सो समयसम्म आयोजनाको मोडालिटी टुंग्याइने उनको भनाइ छ ।
आयोजनाको डीपीआर बनाउने जिम्मा यसअघि नै चिनियाँ सरकारी स्वामित्वको कम्पनी स्टेट ग्रिड कर्पोरेसन अफ चाइना (एसजीसीसी) र प्राधिकरणले पाएका छन् भने ईआईएको काम प्राधिकरणको एनईए इन्जिनियरिङ कम्पनीले गरिरहेको छ । सो प्रसारण लाइन कोरोना महामारीको कारण देखाउँदै ईआईए र डीपीआर दुवै काम अझै टुंगिन सकेको छैन । स्टेट ग्रिड र विद्युत् प्राधिकरणका प्रतिनिधि सम्मिलित संयुक्त प्राविधिक समूह (जेटीजी) ले सन् २०१८ मै डीपीआर बनाइसक्ने भनिए सो अनुसार काम भएको छैन । स्टेट ग्रिड र प्राधिकरणबीच २०१८ जुनमा आयोजना विकाससम्बन्धी साझेदारी सम्झौता (पीडीए) भएको थियो । सम्झौता सन् २०२२ मा नवीकरण भएको थियो ।
चीन जोड्ने प्रसारण लाइन नहुँदा भारतले वर्षामा किन्ने र हिउँदमा दिने आशामा नेपालको ऊर्जा क्षेत्र रहने गरेको छ । हाल नेपालले भारतमा १० आयोजनाबाट ४५२ मेगावाट बिजुली बिक्रीको अनुमति पाएको छ । १८ वटा आयोजनाबाट उत्पादन हुने १ हजार मेगावाटभन्दा बढी बिजुली बिक्रीको अनुमतिका लागि भारतमा सूची पठाए पनि त्यसको जवाफ आएको छैन । भारतले ऊर्जा खरिदबिक्री नगरेका कुनै पनि देश संलग्न भएका आयोजनाको बिजुली नकिन्ने गाइडलाइन बनाएपछि बिजुली किन्न आनाकानी गर्ने गरेको छ । स्वदेशी लगानीमा निर्मित ४५६ मेगावाट क्षमताको तामाकोशी जलविद्युत् आयोजना नेपालले पटक–पटक किन्न आग्रह गरे पनि मानेको छैन । बजार नदेखेपछि नेपाली जलविद्युत् आयोजना निर्माणका लागि आएका चिनियाँ कम्पनी आयोजना छाडेर फर्किएका छन् ।
१२ सय मेगावाटको बुढीगण्डकी आयोजना, ७५० मेगावाटको पश्चिम सेती, २३५ मेगावाटको हुम्ला कर्णाली–१, ३३५ मेगावाटको हुम्ला कर्णाली–२ आयोजना निर्माणमा आएका चिनियाँ कम्पनी बाहिरिइसकेका छन् । १६४ मेगावाट क्षमताको कालीगण्डकी गर्ज आयोजनाबाट पनि चिनियाँ लगानी बाहिरिइसकेको छ । चीनतर्फ प्रसारण लाइन जोडिए यसले चिनियाँ कम्पनीले बनाएका आयोजनाको बिजुली बिक्री सहज हुनेछ । तर, सन् २०१८ बाट सुरु भएको नेपाल–चीन जोड्ने प्रसारण लाइनलाई नेपाली पक्षले अध्ययनमै पाँच वर्ष बढी समय बिताएपछि हालसम्म आयोजनाको वातावरणीय अध्ययन, मोडालिटीको काम सकिएको छैन ।"	business
श्रमिकको न्यूनतम पारिश्रमिक २ हजार ३ सय बढ्यो	https://ekantipur.com/business/2023/08/18/169232304943586223.html	"काठमाडौँ — सरकारले आन्तरिक श्रम बजारमा कार्यरत चिया बगानबाहेकका नेपाली श्रमिकको भत्तासहित पारिश्रमिक १७ हजार ३ सय रुपैयाँ निर्धारण गरेको छ । सरकारले अघिल्लो पारिश्रमिकको तुलनामा १५.३३ प्रतिशत (२३ सय रुपैयाँ) ले वृद्धि गरेको हो । नयाँ पारिश्रमिक चालु आर्थिक वर्षको साउनदेखि नै लागु हुनेछ ।
श्रम, रोजगार तथा सामाजिक सुरक्षा मन्त्रालयले बिहीबार राजपत्रमा सूचना प्रकाशन गर्दै न्यूनतम पारिश्रमिक निर्धारण गरेको हो । ‘रोजगारदाता र ट्रेड युनियनसँग निरन्तर छलफल गरी सरकारले पारिश्रमिक निर्धारण गरेको हो,’ श्रम प्रवक्ता डण्डुराज घिमिरेले भने ।
राजपत्रअनुसार अब श्रमिकको मासिक आधारभूत पारिश्रमिक १० हजार ८ सय २० रुपैयाँ हुनेछ । महँगी भत्ता ६ हजार ४ सय ८० रुपैयाँ गरी १७ हजार तीन सय रुपैयाँ पुर्‍याइएको हो । रोजगारदाताले नयाँ तलबमानअनुसार सामाजिक सुरक्षा कोषमा रकम जम्मा गर्नुपर्नेछ । ०७८ साउन १ देखि लागु भएको श्रमिकको मासिक पारिश्रमिक १५ हजार रुपैयाँ थियो । यसमा आधारभूत पारिश्रमिक ९ हजार ३ सय ८५ रुपैयाँ र महँगी भत्ता ५ हजार ६ सय १५ रुपैयाँ थियो ।
दैनिक ज्यालादारी श्रमिकका लागि दैनिक ६ सय ६८ रुपैयाँ तोकिएको छ । यसमा आधारभूत ४ सय १८ र महँगी भत्ता २५० रुपैयाँ छ । आंशिक समय मात्र काम गर्ने श्रमिकको प्रतिघण्टा न्यूनतम पारिश्रमिक ९५ रुपैयाँ तोकिएको छ । चिया बगानका श्रमिकको हकमा भने मासिक १३ हजार ८९३ रुपैयाँ पारिश्रमिक पुर्‍याइएको छ । यसमा आधारभूत पारिश्रमिक ८ हजार ९३४ र महँगी भत्ता ४ हजार ९५९ रुपैयाँ छ ।
चिया बगानको दैनिक ज्याला ३ सय २३ रुपैयाँ आधारभूत पारिश्रमिकसहित ५ सय पुर्‍याइएको छ । चिया बगानमा प्रतिघण्टा ज्याला भने ६६ रुपैयाँ तोकिएको छ । चिया प्रशोधन र कारखानामा काम गर्ने श्रमिक तथा चिया बगानका सरदार, नाइके र चौकीदारको दैनिक भत्ता भने ६३ रुपैयाँ निर्धारण गरिएको छ । चिया बगानका श्रमिकले असार ३१ देखि दैनिक ज्याला वृद्धि गर्नुपर्ने, योगदानमा आधारित सामाजिक सुरक्षा कोषमा आफूहरूलाई सूचीकृत गर्नुपर्ने, प्रतिठेक्का दर वृद्धि गर्नुपर्ने र रोजगार सम्झौता गरेर मात्र श्रमिकलाई काममा लगाउनुपर्ने भन्दै आन्दोलन गरिरहेका छन् ।
तोकिएको पारिश्रमिकका अतिरिक्त श्रम ऐन, योगदानमा आधारित सामाजिक सुरक्षा ऐन, श्रम सम्झौता/नियुक्तिपत्र, श्रमिकले पाउने सञ्चय कोष, उपदानलगायत सुविधा अनिवार्य लागू गर्नुपर्ने श्रम मन्त्रालयले जनाएको छ । स्थानीय सरकारले योभन्दा कम हुने गरी तलब निर्धारण गर्न नपाइने मन्त्रालयको भनाइ छ । ‘स्थानीय सरकार सञ्चालन ऐनबमोजिम स्थानीय तह वा नेपाल कानुनबमोजिम अन्य निकायलाई न्यूनतम पारिश्रमिक निर्धारण गर्न अधिकार प्रदान गरिएको छ,’ राजपत्रमा भनिएको छ, ‘स्थानीय तह वा निकायले पारिश्रमिक निर्धारण गर्दा यो सूचनामा तोकिएभन्दा कम नहुने गरी निर्धारण गर्नुपर्नेछ ।’
श्रम मन्त्रालयले न्यूनतम पारिश्रमिक दिने सन्दर्भमा केही प्रावधान फरक भएको अवस्थामा समेत यही न्यूनतम पारिश्रमिकलाई आधार बनाई समायोजन गर्न सकिने जनाएको छ । नेपालमा श्रम शक्ति सर्वेक्षण–२०१७ अनुसार आन्तरिक श्रम बजारमा ७० लाख ८६ हजार श्रमिक कार्यरत छन् । यसमध्ये ४४ लाख ४६ हजार पुरुष र २६ लाख ४० लाख जना महिला छन् । औपचारिक क्षेत्रमा २६ लाख ७५ हजार जना मात्रै कार्यरत छन् । ठूलो हिस्सा ४४ लाख ११ हजार जना (६२.२ प्रतिशत) अनौपचारिक क्षेत्रमा कार्यरत छन् । यसमध्ये कृषि क्षेत्रमा १४ लाख ३४ हजारले रोजगारी पाएका छन् भने भने गैरकृषिमा २९ लाख ४ हजार कार्यरत छन् । घरेलु श्रममा भने ७३ हजार जना कार्यरत रहेको मन्त्रालयको तथ्यांक छ ।
बदलिँदो आर्थिक अवस्थाअनुसार बृहत् छलफल गरी न्यूनतम पारिश्रमिक निर्धारण गरिएको श्रम, रोजगार तथा सामाजिक सुरक्षामन्त्री शरतसिंह भण्डारीले जनाए । ‘हामी अहिले आर्थिक अवस्था कमजोर अवस्थामा छौं । सबै प्रकारका श्रमिकलाई सामाजिक सुरक्षाको दायराभित्र ल्याएका छौं । रोजगारदाता पनि सामाजिक सुरक्षामा गइरहेका छन्,’ उनले भने, ‘यसलाई कार्यान्वयनमा ल्याउन संस्थागत अनुगमन बढाउँछौं ।’
संयुक्त ट्रेड युनियन समन्वय केन्द्र (जेटीयूसी) सहमत नभएपछि सरकार आफैंले न्यूनतम पारिश्रमिक निर्धारण गरेको हो । ‘हामीसँग सहमति नभएपछि सरकार आफैंले पारिश्रमिक निर्धारण गरेको छ’, जेटीयूसीका अध्यक्ष विनोद श्रेष्ठले भने, ‘सरकारले जति निर्धारण गरेको हो, त्यसलाई कडाइसाथ कार्यान्वयन हुनुपर्छ ।’
ट्रेड युनियनहरूले श्रमिकलाई सरकारी कर्मचारीमा सबैभन्दा तल्लो तहमा कार्यरत कर्मचारीले पाउने तलब दिन माग गर्दै आएका थिए । सबैभन्दा तल्लो तहमा रहेको श्रेणीविहीन सरकारी कर्मचारीले २६ हजार तीन सय ४८ रुपैयाँ पारिश्रमिक पाउँछन् । ‘यो पटक २३ सय रुपैयाँ बढेको छ । जुनसुकै पारिश्रमिक भए पनि सबै प्रतिष्ठानले २३ सय रुपैयाँ बढाउनुपर्छ,’ उनले भने, ‘जुन प्रतिष्ठान १७ हजार तीन सयभन्दा बढी पारिश्रमिक दिन सक्ने हैसियतमा छन्, त्यहाँ सामूहिक सौदाबाजी गर्छौं ।’ रोजगारदाताहरूले नयाँ पारिश्रमिक निर्धारणमाथि औपचारिक प्रतिक्रिया सार्वजनिक गरिसकेका छैनन् ।"	business
१० बैंकले निक्षेपको ब्याज बढाउँदा ५ वटाले घटाए	https://ekantipur.com/business/2023/08/18/169232279900457088.html	"काठमाडौँ — भदौका लागि १० वटा वाणिज्य बैंकले मुद्दती निक्षेपको ब्याज सामान्य दरले बढाएका छन् । पाँच बैंकले भने मुद्दती निक्षेपको ब्याजदर घटाएका छन् । बाँकी ५ ले यथावत् (साउनकै बराबर) राखेका छन् । सञ्चालनमा रहेका २० बैंकमध्ये १० वटाले मुद्दती निक्षेपको माथिल्लो सीमा र ९ वटाले तल्लो सीमा बढाएको बिहीबार बैंकहरूले प्रकाशन गरेको मासिक ब्याजदर सूचीमा उल्लेख छ ।
०७८ पुसदेखि ब्याजदरमा भद्र सहमति गर्दै आएका बैंकहरूले नयाँ आर्थिक वर्षको सुरु (साउन १) देखि उक्त सहमति तोडेका थिए । भद्र सहमति तोडिएपछि साउनका लागि ४ वटा वाणिज्य बैंकले मात्र निक्षेपको ब्याज बढाएका थिए । साउनमा ब्याजदर नबढाएका बैंकहरूको निक्षेप ब्याजदर बढाएका बैंकमा गएपछि भदौका लागि अरु बैंकले पनि ब्याजदर बढाएको स्रोतले बताएको छ ।
ब्याजदर वृद्धिसँगै भदौका लागि बैंकहरूको निक्षेपको उच्च ब्याजदर औसत १०.३३ प्रतिशत कायम भएको छ । साउनमा यस्तो ब्याजदर ९.९१ प्रतिशत थियो । यसरी मुद्दती निक्षेपको तुलनामा साधारण निक्षेपको ब्याजदर थोरै मात्र बढेकाले बैंकहरूको आधार दरमा धेरै असर नपर्ने बैंकर्स संघका अध्यक्ष सुनिल केसीले जनाए । निक्षेपको ब्याजदर बढे पनि त्यसको असर अहिल्यै नपर्ने भएकाले आधार दरमा आएको परिवर्तनअनुसार भदौमा कर्जाको ब्याजदर परिवर्तन हुने पनि केसीको भनाइ छ ।
राष्ट्र बैंकको निर्देशनअनुसार अहिले अघिल्लो महिनाको तुलनामा अधिकतम १० प्रतिशत मात्रै ब्याजदर घटाउन वा बढाउन पाउने व्यवस्था छ । भदौका लागि व्यक्तिगत मुद्दतीमा कुनै पनि बैंकको ब्याजदर १०.८९६ प्रतिशतभन्दा बढी छैन । व्यक्तिगत मुद्दतीमा भन्दा रेमिट्यान्स मुद्दती खातामा अधिकतम १ प्रतिशत बिन्दु बढी ब्याज दिन सक्ने प्रावधानअनुसार त्यस्तो खातामा अधिकतम ११.८९६ प्रतिशतसम्म ब्याजदर बैंकहरूले प्रदान गर्नेछन् । त्यस्तै संस्थागत मुद्दतीमा व्यक्तिगतभन्दा २ प्रतिशत बिन्दु कम दिनुपर्ने व्यवस्थाअनुसार संस्थागत मुद्दतीमा अधिकतम ८.८९६ प्रतिशतसम्म बैंकहरूले ब्याजदर प्रदान गर्नेछन् ।
कृषि विकास, नेपाल, सानिमा, कुमारी, ग्लोबल आईएमई, एनआईसी एसिया र सिटिजन्स बैंकले व्यक्तिगत मुद्दतीमा सबैभन्दा धेरै अधिकतम १०.८९६ प्रतिशतसम्मको ब्याजदर प्रकाशन गरेका छन् । ३ महिनाभन्दा बढी अवधिको लागि यी बैंकले अधिकतम १०.८९६ प्रतिशतसम्म ब्याजदर दिनेछन् । एभरेस्ट र प्रभु बैंकले व्यक्तिगत मुद्दतीमा अधिकतम १० प्रतिशत ब्याजदर दिने गरी सूचना सार्वजनिक गरेका छन् । राष्ट्रिय वाणिज्य, माछापुच्छ्रे, सिद्धार्थ, हिमालयन, एसबीआई, नेपाल इन्भेस्टमेन्ट मेगा र एनएमबी बैंकले व्यक्तिगत मुद्दतीमा अधिकतम ९.९९ प्रतिशतसम्म ब्याजदर दिनेछन् । लक्ष्मी सनराइजले १०.४० तथा नबिलले (अवधि २ वर्षमाथि) १०.४९ प्रतिशतसम्म यस्तो ब्याजदर दिनेछन् । स्ट्यान्डर्ड चार्टडको ब्याजदर भने सबैभन्दा कम ८.९२ (अवधि १ वर्षमाथि) यस्तो ब्याजदर सार्वजनिक गरेको छ ।
राष्ट्र बैंकको पछिल्लो निर्देशनअनुसार अहिले आधार दरमा आएको परिवर्तनअनुसार बैंकहरूले हरेक महिना कर्जाको ब्याजदर पनि परिवर्तन गर्न पाउँछन् । अर्थतन्त्रका बाह्य सूचकमा सुधार, घट्दो ब्याजदर, पर्याप्त तरलता, नयाँ आर्थिक वर्षको सुरुवातलगायत सकारात्मक अवस्थाबीच पनि बैंक तथा वित्तीय संस्थाले कर्जा प्रवाह गर्न सकेका छैनन् । स–साना ऋणीलाई बैंकले कर्जा दिन आनाकानी गर्ने र ठूला ऋणीबाट माग नआएकाले समग्र कर्जा प्रवाह बढ्नुको साटो घटिरहेको जानकारहरू बताउँछन् ।
नयाँ आर्थिक वर्षको सुरुवातसँगै तरलतामा सुधार आएको र ब्याजदर घटेकाले कर्जा प्रवाह बढ्ने अपेक्षा थियो । तर आर्थिक वर्षको पहिलो महिना (साउन) सकिन लाग्दा बजारमा बेग्लै परिस्थिति देखिएको छ । उक्त अवधिमा निक्षेप र कर्जा दुवै घटेका छन् भने निक्षेपको घट्ने दर कर्जाको भन्दा बढी छ ।
चालु आर्थिक वर्षको साउन १ देखि स्थानीय तहको खातामा रहेको रकमलाई निक्षेपमा गणना गर्न पाउने सुविधा बैंकहरूले पाएका छैनन् । उक्त सुविधा निरन्तरताका लागि बैंकहरूले अर्थ मन्त्रालयसँग बैंकहरूले आग्रह गरेको र त्यहाँबाट सकारात्मक आश्वासन पाएको बैंकर्स संघका अध्यक्ष केसीले जनाए । उक्त सुविधाको निरन्तरतापछि बैंकहरूमा तरलता सहज हुने भएकाले आउँदा महिनामा कर्जाको ब्याजदर घट्ने सम्भावना रहेको उनको भनाइ छ ।"	business
रोजगारीका लागि मलेसिया जाने सबैभन्दा धेरै, यी हुन् प्रमुख १० गन्तव्य	https://ekantipur.com/business/2023/08/18/169236360126463034.html	"काठमाडौँ — गत आर्थिक वर्ष २०७९/८० मा नेपाली श्रमिकको प्रमुख रोजगारी गन्तव्य मलेसिया बनेको छ । सो आर्थिक वर्ष व्यक्तिगत तथा संस्थागत रुपमा नयाँ र नवीकरण गरी कुल २ लाख ५९ हजार ५९६ जनाले मलेसियाका लागि अन्तिम श्रम स्वीकृति लिएका छन् ।
वैदेशिक रोजगार विभागको तथ्यांक अनुसार आर्थिक वर्ष २०७९/८० मा साउदी अरेबिया प्रमुख गन्तव्य थियो । गत आर्थिक वर्ष भने साउदी जानेको संख्या घट्न गई मलेसिया प्रमुख गन्तव्य बन्न पुग्यो ।
गत आर्थिक वर्ष मलेसियापछिको प्रमुख वैदेशिक रोजगार गन्तव्य कतार बनेको छ । सो आर्थिक वर्ष कतारका लागि कुल १ लाख ३३ हजार २६२ जनाले श्रम स्वीकृति लिएका छन् । कतारपछि प्रमुख १० गन्तव्य मुलुकहरुमा क्रमशः यूएई, साउदी अरब, कुवेत, दक्षिण कोरिया, रोमानिया, जापान र माल्टा छन् ।
विभागका अनुसार गत आर्थिक वर्ष विभिन्न मुलुकका लागि कुल ७ लाख ७४ हजार ९७६ जना नेपालीले अन्तिम श्रम स्वीकृति लिएका छन् । यो संख्या नयाँ र नवीकरण दुवैतर्फको हो । कुल ४ लाख ९७ हजार ७०४ जनाले नयाँ अन्तिम श्रम स्वीकृति लिएका हुन् भने २ लाख ७७ हजार २७२ जनाले नवीकरण गरेका हुन् ।
आर्थिक वर्ष २०७९/८० मा कुन मुलुकका लागि कतिले लिए अन्तिम श्रम स्वीकृति ?
मुलुक
नयाँ श्रम स्वीकृति
नवीकरण श्रम स्वीकृति
कुल संख्या
मलेसिया
२ लाख १९ हजार ३५९
४० हजार २३७
२ लाख ५९ हजार ५९६
कतार
४० हजार ५१७
९२ हजार ७४५
१ लाख ३३ हजार २६२
यूएई
५९ हजार १५३
५७ हजार ७
१ लाख १६ हजार १६०
साउदी अरब
५५ हजार ७९१
५६ हजार ९८६
१ लाख १२ हजार ७७७
कुवेत
३१ हजार ४११
१२ हजार ०९७
४३ हजार ५०८
दक्षिण कोरिया
२० हजार १३९
३३२
२० हजार ४७१
रोमानिया
१३ हजार १३७
१ हजार ८८
१४ हजार २२५
जापान
५ हजार ८३९
३ हजार ८०५
९ हजार ६४४
माल्टा
५ हजार ६०३
७००
६ हजार ३०३
पोल्यान्ड
४ हजार ९१५
१९७
५ हजार ११२
"	business
अहिलेको अवस्थामा सरकारले बढाएको पारिश्रमिक दिन सक्दैनौं : परिसंघ	https://ekantipur.com/business/2023/08/18/16923591714591465.html	"काठमाडौँ — सरकारले हालै बढाएको न्यूनतम पारिश्रमिक अहिलेको अवस्थामा दिन नसक्ने नेपाल उद्योग परिसंघले जनाएको छ । शुक्रबार एक विज्ञप्ति जारी गर्दै परिसंघले श्रमिकको न्यूनतम पारिश्रमिक बढाउने चाहना हुँदाहुँदै पनि विद्यमान समस्याका कारण हाल बढाइएको पारिश्रमिक दिन नसक्ने अवस्था रहेको जनाएको छ ।
अर्थतन्त्र मन्दीमा रहेको, उच्च ब्याजदरले लागत बढेको, उत्पादनको न्युन मागका कारण निजी क्षेत्रकोे मनोबल घट्दो क्रममा रहेको परिसंघले जनाएको छ । उद्योगहरुको प्रकृति अनुसार उत्पादनमा ७० प्रतिशतसम्म गिरावट आएको भन्दै उद्योगी व्यवसायीहरुले लगानीका योजना समेत स्थगन गरिररहेको परिसंघको भनाइ छ । सरकारले हालै मात्र मजदुरहरूको न्यूनतम पारिश्रमिक १५ हजार रुपैयाँबाट बढाएर १७ हजार ३ सय रुपैयाँ कायम गरेको छ ।
'अर्थतन्त्र शिथिल बन्दै जाने, आन्तरिक उत्पादन नबढ्ने, उत्पादन भएपनि माग नहुने तर उत्पादन लागत बढ्दा त्यसको थप भार उद्योगहरुमाथि परेको छ' परिसंघको विज्ञप्तिमा भनिएको छ 'विद्यमान चुनौतीपूर्ण अवस्थामा सुधार ल्याइ अर्थतन्त्रलाई चलायमान बनाउन, समग्र बजार माग बढाउने नीति अलम्बन गर्न, उत्पादन लागत घटाउने तथा निजी क्षेत्रको मनोबल बढाउनेतर्फ अग्रसर हुन सबै सरोकारवाला समक्ष अनुरोध गर्दछाैं ।'"	business
नेपाल सरकारको ऋण २२ खर्ब १८ अर्ब ५४ करोड पुग्यो	https://ekantipur.com/business/2023/08/18/169234923480824453.html	"काठमाडौँ — नेपाल सरकारले तिर्न बाँकी कुल ऋण रकम २२ खर्ब १८ अर्ब ५४ करोड रुपैयाँ पुगेको छ । राष्ट्र बैंकले सार्वजनिक गरेको गत आर्थिक वर्षको वित्तीय प्रतिवेदनअनुसार असार मसान्तसम्म सरकारको आन्तरिक र वाहृय ऋण रकम २२ खर्ब १८ अर्ब ५४ करोड रुपैयाँ पुगेको हो ।
सरकारको वाहृय ऋण रकम १० खर्ब ९३ अर्ब ३५ करोड र आन्तरिक ऋण ११ खर्ब २५ अर्ब १९ करोड रुपैयाँ बराबर छ । सरकारको कुल ऋण रकम एक वर्षको अवधिमा २ खर्ब ८ अर्ब बढेको हो । २०७९ असार महिनासम्म सरकारको कुल ऋण रकम २० खर्ब १० अर्ब १३ करोड रुपैयाँ थियो । कुल गार्हस्थ्य उत्पादनमा सरकारको ऋण अनुपात ४१.२ प्रतिशत पुगेको छ । २०७९ असार मसान्तसम्म यस्तो अनुपात ४०.७ प्रतिशत थियो ।
"	business
'न्यूनतम तलब रोजगारदाता र श्रमिकका लागि स्वत: मान्य हुन्छ'	https://ekantipur.com/business/2023/08/18/169234913579688085.html	"काठमाडौँ — श्रम, रोजगार तथा सामाजिक सुरक्षामन्त्री शरतसिंह भण्डारीले रोजगारदाता र श्रमिकहरुबीच प्रसस्त छलफल गरी न्यूनतम तलब निर्धारण गरिएको भन्दै दुवै पक्षका लागि स्वतः मान्य हुने बताए ।
‘यो त्रिपक्षीय सहमतिको आधारमा तोकिएको हो । रोजगारदाता र श्रमिकहरुबीच प्रसस्त छलफल भएकोले दुवैले स्वामित्व लिएपछि घोषणा गरिएको हो । यो रोजगारदाता र श्रमिककबाट स्वतः स्वीकार हुन्छ,’ मन्त्री भण्डारीले पत्रकारहरुसँग भने ।
श्रम मन्त्रालयले साउनदेखि लागु हुने गरी उद्योग प्रतिष्ठान, चिया बगान, दैनिक ज्यालादारी र आंशिक रुपमा कार्यरत श्रमिकको न्यूनतम तलब निर्धारण गरेको छ । जसमा कार्यरत चिया बगान बाहेकका नेपाली श्रमिकको भत्तासहित १७ हजार ३ सय रुपैयाँ निर्धारण गरिएको छ । चिया बगानका श्रमिकको हकमा भने मासिक १३ हजार ८९३ पुर्‍याइएको छ ।
यद्यपि उक्त तलब श्रमिकको जीवन निर्वाहका लागि पर्याप्त नहुने श्रममन्त्री भण्डारीको भनाइ थियो । ‘यो तलबले अझै श्रमिकको जीवन निर्वाह गर्न पुग्दैन । न्यूनतम तलब मुलुकको अर्थतन्त्रसँग जोडिएको छ । मुलुकको आर्थिक विकास र महंगीलाई हेरी रोजगारदाताको भुक्तानी गर्ने क्षमता हेरेर निर्धारण गरिएको हो,’ उनले भने, ‘अर्थतन्त्रको सुधार भएपछि न्यूनतम तलब पनि बढ्दै जानेछ ।’
उनले तोकिएको तलबलाई कार्यान्वयन गराउनको लागि रोजगारदाता र श्रमिकको प्रतिनिधित्व रहेको न्यूनतम तलब निर्धारण समितिले निरन्तर काम गर्ने बताए । ‘यो समिति मन्त्रालयमा स्थायी रुपमा रहन्छ । जहाँ जहाँ तलब कार्यान्वयनमा विवाद आउँछ । त्यसलाई समाधान गर्छ । आर्थिक अवस्था सुधार हुनासाथ तलब बढाउनको लागि गृहकार्य गर्छ,’ उनले भने ।
तोकिएको तलबलाई प्रभावकारी कार्यान्वयन गराउन श्रम तथा व्यवस्थापन विभागको सेवा प्रवाहलाई शुक्रबार (भदौ १)देखि नै एकीकृत श्रम व्यवस्थापन सूचना प्रणाली सुरु गरिएको मन्त्री भण्डारीले बताए । ‘यो प्रणाली सुरु भएपछि संस्थागत हिसावले आन्तरिक श्रम बजारको अनुगमन गर्न मद्दत पुग्छ । तलब नपाउने श्रमिकहरुले सिधै अनलाइन मार्फत उजुरी दिनसक्ने व्यवस्था मिलाइएको छ । जुन उजुरी गोप्य रहनेछ,’ उनले सूचना प्रणालीको उद्घाटन गर्दै भने, ‘सबै प्रतिष्ठानहरुको श्रम अडिट पनि अनलाइनबाट नै हुन्छ ।’
नेपालमा कार्यरत विदेशी श्रमिकले अनुमति लिनेदेखि प्रतिष्ठानहरुले श्रम अडिट गर्नेसम्म सबै काम एकीकृत श्रम व्यवस्थापन सूचना प्रणाली अनुसार नै हुने विभागका महानिर्देशक केशवप्रसाद बिमलीले बताए । गत आर्थिक वर्षमा ३५ सयवटा प्रतिष्ठानको श्रम अडिट भएको थियो । विभाग र ११ वटा श्रम कार्यालयहरुले अनलाइन मार्फत नै सेवा दिने उनको भनाइ छ ।
‘अबको तीन महिनासम्म अनलाइन र भौतिक रुपमा सेवा प्रवाह गर्नेछौं । त्यसपछि सेवा प्रवाहलाई पूर्ण रुपमा अनलाइन मार्फत लैजानेछौं’, विभागका निर्देशक मणीनाथ गोपले भने, ‘अब प्रतिष्ठान र श्रमिकको सबै विवरण विभागसँग हुनेछ । थोरै जनशक्तिले पनि श्रम बजारलाई अनुगमन गर्न सहज हुनेछ ।'"	business
मुलुकको विदेशी मुद्रा सञ्चिति ११ अर्ब ७४ करोड डलर, एक वर्षमा २३% बढ्यो	https://ekantipur.com/business/2023/08/18/169234807425038890.html	"काठमाडौँ — असार मसान्तसम्म मुलुकको विदेशी मुद्रा सञ्चिति ११ अर्ब ७४ करोड अमेरिकी डलर बराबर रहेको छ । नेपाल राष्ट्र बैंकको वार्षिक वित्तीय प्रतिवेदनअनुसार अमेरिकी डलरमा विदेशी मुद्रा सञ्चिति २०७९ असारको तुलनामा २३.१ प्रतिशत बढेको हो ।
नेपाली रुपैयाँमा भने एक वर्षको अवधिमा विदेशी मुद्रा सञ्चिति २६.६ प्रतिशत बढेको छ । २०७९ असार मसान्तसम्म १२ खर्ब १५ अर्ब ८० करोड बराबर रहेको कुल विदेशी विनिमय सञ्चिति २०८० असार मसान्तमा १५ खर्ब ३९ अर्ब ३६ करोड रुपैयाँ बराबर पुगेको छ ।
कुल विदेशी विनिमय सञ्चितिमध्ये नेपाल राष्ट्र बैंकमा १३ खर्ब ४५ अर्ब ७८ करोड र बैंक तथा वित्तीय संस्था (राष्ट्र बैंक बाहेक) सँग १ खर्ब ९३ अर्ब ५९ करोड रुपैयाँ बराबर रहेको छ । कुल विदेशी विनिमय सञ्चितिमा भारतीय मुद्राको अंश २२.५ प्रतिशत रहेको राष्ट्र बैंकले जनाएको छ । ।आर्थिक वर्ष २०७९/८० को आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चितिले ११.७ महिनाको वस्तु आयात र १० महिनाको वस्तु तथा सेवा आयात धान्न पर्याप्त रहने राष्ट्र बैंकको तथ्यांक छ ।
"	business
गत आर्थिक वर्षको मूल्यवृद्धि ७.७४ प्रतिशत कायम	https://ekantipur.com/business/2023/08/18/169234704862537926.html	"काठमाडौँ — गत आर्थिक वर्ष २०७९/८० मा वार्षिक औसत उपभोक्ता मूल्यवृद्धि (मुद्रास्फीति) ७.७४ प्रतिशत कायम भएको छ । अघिल्लो आर्थिक वर्ष यस्तो मुद्रास्फीति ६.३२ प्रतिशत रहेको थियो ।
नेपाल राष्ट्र बैंकले सार्वजनिक गरेको वार्षिक वित्तीय प्रतिवेदनअनुसार रेस्टुरेन्ट तथा होटल उपसमूहको मूल्यवृद्धि सबैभन्दा उच्च अर्थात् १४.४२ प्रतिशत रहेको पाइएको छ । मरमसलाको १२.५० प्रतिशत, खाद्य तथा खाद्यजन्य पदार्थको १०.७० प्रतिशत, सुर्तीजन्य पदार्थको ९.८८ प्रतिशत र दुग्धजन्य पदार्थ तथा अण्डाको ९.२३ प्रतिशत मूल्यवृद्धि पाइएको राष्ट्र बैंकले जनाएको छ ।
सेवा समूह अन्तर्गत यातायात उपसमूहको मूल्यवृद्धि १३.५० प्रतिशत, मनोरञ्जन तथा संस्कृतिको १०.१८ प्रतिशत, स्वास्थ्यको १०.०१ प्रतिशत, शिक्षाको ८.७९ प्रतिशत र घरायसी उपयोगका वस्तुहरुको ८.६५ प्रतिशत रहेको छ । क्षेत्रगत रुपमा हेर्दा मूल्यवृद्धि काठमाडौं उपत्यकामा ७.५५ प्रतिशत, तराईमा ८.०० प्रतिशत, पहाडमा ७.५६ प्रतिशत र हिमालमा ७.१२ प्रतिशत रहेको राष्ट्र बैंकले जनाएको छ ।
"	business
जहाज चार्टर गरेर आए २ सयभन्दा बढी बंगलादेशी पर्यटक	https://ekantipur.com/business/2023/08/18/1692346999779560.html	"काठमाडौँ — दुई सयभन्दा बढी बंगलादेशी पर्यटकहरू चार्टर जहाजबाट नेपाल भ्रमणका लागि आएका छन् । शुक्रबार दिउँसो २ सयभन्दा बढी बंगलादेशी नागरिकको टोली नेपाल भ्रमणका लागि आएको हो ।
बंगलादेशी पर्यटकको स्वागतका लागि नेपाल पर्यटन बोर्डका सदस्यहरू त्रिभुवन अन्तर्राष्ट्रिय विमानस्थल पुगेका थिए । उनीहरूले पर्यटकको स्वागतमा नेपाली पञ्चेबाजासहित स्थानीय पहिचान झल्कने नाचगान प्रस्तुत गरेका थिए ।
बंगलादेशबाट एकसाथ यति धेरै पर्यटक नेपाल आएका हुन् । आज र भोलि गरेर बंगलादेशबाट करिब सात सय पर्यटकहरू नेपाल आउने बताइएको छ । पर्यटकहरूको स्वागतका लागि विमानस्थल पुगेका नेपाल पर्यटन बोर्डका प्रवन्धक सूर्य थापाले बंगलादेशबाट बिदा मनाउनका लागि नेपाल आएको बताए । उनले पछिल्लो तीन वर्षयता बंगलादेशबाट नेपाल आउने पर्यटकको संख्या निरन्तर बढिरहेको बताए ।
बंगलादेशी पर्यटक शेख अजरफ उद्दीनले नेपाल घुम्नका लागि सही र राम्रो गन्तव्य भएको बताए । उनले नेपालमा स्वागत राम्रो पाएको र नेपाल घुम्न आतुर रहेको बताए । ‘हामीलाई नेपालमा धेरै राम्रो स्वागत गर्नुभयो । नेपाल घुम्नका लागि हामी एक्साइटेड छौँ । बंगलादेशले नेपाललाई घुम्नको लागि प्राथमिकतामा राखेको छ । नेपाल राम्रो देश पनि घुम्नका लागि । हिमाल, स्थानीय खाना, स्थानीय संस्कृति राम्रो छ,’ उनले भने ।"	business
एक वर्षमा भित्रियो १२ खर्ब २० अर्ब रेमिट्यान्स	https://ekantipur.com/business/2023/08/18/1692346228167240.html	"काठमाडौँ — गत आर्थिक वर्ष २०७९/८० मा कुल १२ खर्ब २० अर्ब रुपैयाँ रेमिट्यान्स भित्रिएको छ । नेपाल राष्ट्र बैंकले सार्वजनिक गरेको गत आर्थिक वर्षको वित्तीय प्रतिवेदनअनुसार रेमिट्यान्स आप्रवाह अघिल्लो आर्थिक वर्ष २०७८/७९ को तुलनामा २१.२ प्रतिशतले बढेको हो ।
असार महिनामा मात्रै कुल १ खर्ब ८ अर्ब रुपैयाँ बराबर रेमिट्यान्स भित्रिएको छ । वैदेशिक रोजगारीमा जाने नेपालीको संख्या बढ्दा रेमिट्यान्समा उल्लेख्य वृद्धि देखिएको हो । अन्तिम श्रम स्वीकृति (संस्थागत तथा व्यक्तिगत–नयाँ) लिने नेपालीको संख्या गत आर्थिक वर्ष ४०.३ प्रतिशतले वृद्धि भई ४ लाख ९७ हजार ७०४ पुगेको प्रतिवेदनमा उल्लेख छ । पुनः श्रम स्वीकृति लिने नेपालीको संख्या भने समीक्षा वर्षमा १.८ प्रतिशतले कमी आएको छ । गत आर्थिक वर्ष पुनः श्रम स्वीकृति लिएकाको संख्या २ लाख ७७ हजार २७२ पुगेको छ ।
"	business
सबै पालिकाले एक वर्षभित्र जग्गा वर्गीकरण गरिसक्नुपर्ने	https://ekantipur.com/business/2023/08/18/169234422410249229.html	"काठमाडौँ — सबै पालिकाले अबकाे एक वर्षभित्र जग्गाकाे वर्गीकरण गरिसक्नुपर्ने भएकाे छ । गत म‌गंलबार मन्त्रिपरिषद्ले स्वीकृत गरेकाे भू–उपयाेग नियमावली–२०८० अनुसार यस्ताे व्यवस्था गरिएको हाे । कृषि, आवासीय, व्यावसायिक, औद्योगिक, खानी तथा खनिज, वन, नदी, खोला, ताल, सिमसार, सार्वजनिक उपयोग, सांस्कृतिक तथा पुरातात्त्विक महत्त्वको क्षेत्र र सरकारले तोकेका अन्य क्षेत्रको रूपमा जग्गा वर्गीकरण गर्नुपर्ने व्यवस्था नियमावलीमा छ ।
गत वर्ष जेठ २३ मा भू–उपयाेग नियमावली–२०७९ जारी हुँदा पालिकाहरुले ६ महिनाभित्र जग्गाकाे वर्गीकरण गरिसक्नु पर्ने व्यवस्था थियाे । तर मंसिर २३ सम्म अधिकांश पालिकाहरुले जग्गाकाे वर्गीकरण गर्न नसकेपछि धेरै पालिकाहरुमा जग्गा काराेबार तथा कित्ताकाट ठप्प भएकाेे थियाे । नियमावलीअनुसार आवासीय र व्यापारिक जग्गा ८० वर्गमिटर क्षेत्रफलसम्म र कृषि जग्गा १ रोपनीसम्म कित्ताकाट गर्न पाइनेछ ।
यसअघि आवासीय जग्गा १३० वर्गमिटरभन्दा कम कित्ताकाट गर्न पाइँदैन थियो  भने कृषि जमिनको सन्दर्भमा उपत्यकामा ५ सय वर्गमिटर, तराई र भित्री मधेशमा ६७५ वर्गमिटर क्षेत्रफलभन्दा कम कित्ताकाट गर्न नपाइने व्यवस्था थियो । सरकारले वर्गीकरण गरेर छुट्याएको जग्गामा कृषि, आवास र व्यावसायिकका लागि छुट्टाछुट्टै मापदण्ड छन् । व्यावसायिक आवासका लागि स्थानीय सडकको मापदण्ड पूरा भएको हुनुपर्ने नियमावलीमा छ ।
गत वर्षको जेठ २३ मा पास भएको भू–उपयोग नियमावली–२०७९ मा पहिलो पटक संशोधन गर्दै गत वैशाख ५ को मन्त्रिपरिषद् बैठकले कित्ताकाट खुला गर्ने निर्णय गरेको थियो । तर उक्त निर्णय प्रमाणीकरण गरेर कार्यान्वयनका लागि भूमि मन्त्रालयमा पठाउनुपर्ने थियो । वैशाख १२ मा मन्त्रिपरिषद्ले जग्गा कित्ताकाटसम्बन्धी विषयलाई आर्थिक तथा पूर्वाधार समितिमा पठाउने निर्णय गरेको थियो । त्यसपछि निर्णयलाई अन्तिम रूप नदिई पुनः जग्गा कित्ताकाटसम्बन्धी विषयमा अध्ययन गर्ने प्रक्रिया अघि बढेको थियो । उक्त अध्ययन तथा सिफारिसका आधारमा मंगलबारको मन्त्रिपरिषद् बैठकले कित्ताकाट खुलाउने निर्णय गरेको हो ।"	business
टाइगर रिसोर्ट किनेको हिमालयनले भन्यो : बैंकको ऋण र श्रमिकको ज्याला तिर्छौं	https://ekantipur.com/business/2023/08/18/169234404610422017.html	"भैरहवा — रुपन्देहीस्थित पाँचतारे टाइगर प्यालेस रिसोर्ट खरिद गरेको हिमालयन टाइगर इन्भेस्टमेन्ट इंकले बैंकको ऋण तथा श्रमिकको तलब चुक्ता गर्ने प्रतिबद्धता जनाएको छ । रिसोर्टको सम्पूर्ण स्वामित्व लिएको हिमालयनले शुक्रबार होटल परिसरमा पत्रकार सम्मेलन गर्दै उक्त जानकारी दिएको हो ।
‘यसअघि रिसोर्टले बैंकको ब्याज, साँवा समेत भुक्तानी गर्न सकेको थिएन, अब योसहित श्रमिकका समस्याहरु पनि छिट्टै टुंगो लगाएर नयाँ व्यवस्थापनका साथ सञ्चालन गर्छौं’ हिमालयन टाइगर इन्भेस्टमेन्ट इंकका अध्यक्ष बुद्धिसागर सुवेदीले भने । रिसोर्ट बिक्रीमा करको दायित्व सिर्जना भएमा पनि चुक्ता गर्ने उनले बताए ।
अस्ट्रेलियन कम्पनी सिल्भर हेरिटेज ग्रुपले आफ्नो स्वामित्वको टाइगर रिसोर्ट हिमालयनलाई विदेशमै बिक्री गरेको थियो । हिमालयन टाइगर इन्भेस्टमेन्ट इंक अमेरिकामा रहेका गैरआवासीय नेपालीले खडा गरेको कम्पनी हो ।
सुवेदीका अनुसार सबैभन्दा पहिला रिसोर्टमा क्यासिनो सञ्चालनका लागि प्राथमिकता दिइने छ । ‘रिसोर्ट बन्द हुने अवस्थामा पुगेकाले नयाँ कर्मचारी छनौट गर्दा पुराना कर्मचारीलाई प्राथमिकतामा राखिने छ,’ उनले भने । रिसोर्ट र पहिला सञ्चालित क्यासिनोमा करिब १ हजार नेपालीले प्रत्यक्ष रोजगार पाएका थिए ।
उक्त रिसोर्ट निर्माणको क्रममा केही सार्वजनिक तथा सरकारी जग्गा मिचिएको भन्दै अदालतमा मुद्दा परेपछि रिसोर्ट विवादमा परेको थियो । अस्ट्रेलियन कम्पनी सिल्भर हेरिटेजले उक्त रिसोर्टका लागि ५ अर्ब लगानी गरिसकेको जानकारी दिएको थियो । बैंकको साँवा, ब्याज तथा श्रमिकको ज्याला चुक्तासहित रिसोर्टमा थप लगानी र व्यवस्थापन हिमालयनले गर्नेछ ।"	business
पर्यटनमा आएको सुधारले होटलहरूको नाफा बढ्यो	https://ekantipur.com/business/2023/08/18/169234144935316533.html	"काठमाडौँ — नेपालमा वाहृय पर्यटकको संख्या बढेसँगै गत आर्थिक वर्ष होटलहरुको नाफा उल्लेख्य बढेको छ । धितोपत्र बजारमा सूचीकृत होटलहरुले सार्वजनिक गरेको गत आर्थिक वर्ष २०७९/८० को वित्तीय प्रतिवेदनअनुसार नाफामा उल्लेख्य वृद्धि देखिएको हो ।
पर्यटन बोर्डका अनुसार सन् २०२२ मा कुल ६ लाख १४ हजार विद‍ेशी पर्यटक नेपाल आएका छन् । कोभिड १९ सुरु भएपछि सुस्ताएको पर्यटन क्षेत्रमा क्रमिक रुपमा सुधार देखिएसँगै होटलहरूको कुल आम्दानी नै वृद्धि भएको छ ।
तारागाउँ रिजेन्सी (हायात) होटलको नाफा अघिल्लो आर्थिक वर्ष २०७८/७९ को तुलनामा दोब्बर भएको छ । कम्पनीले गत आर्थिक वर्ष खुद ३८ करोड २६ लाख रुपैयाँ नाफा कमाएको छ । अघिल्लो आर्थिक वर्ष कम्पनीको नाफा १९ करोड ५ लाख रुपैयाँ थियो । सो अवधिमा कम्पनीको प्रतिसेयर आम्दानी पनि १० रुपैयाँ १० पैसाबाट बढेर २० रुपैयाँ २८ पैसा पुगेको छ ।
त्यस्तै सोल्टी होटलले गत आर्थिक वर्ष ५४ करोड ५१ लाख रुपैयाँ खुद नाफा कमाएको छ । अघिल्लो आर्थिक वर्ष २०७८/७९ मा कम्पनीको खुद नाफा जम्मा २९ करोड ७२ लाख रुपैयाँ बराबर थियो । कम्पनीको प्रतिसेयर आम्दानी ३ रुपैयाँ ५३ पैसाबाट बढेर ६ रुपैयाँ १६ पैसा पुगेको छ ।
ओरियन्टल होटल (र्‍याडिसन) आर्थिक वर्ष २०७८/७९ मा २ करोड ४६ लाख रुपैयाँ बराबर नोक्सानमा गएकोमा गत आर्थिक वर्ष भने १७ करोड ८४ लाख रुपैयाँ बराबर खुद नाफा कमाएको छ । हालै बजारमा सूचीकृत सिटी होटलको भने कुल आम्दानी बढे पनि नोक्सानीमा देखिएको छ । कम्पनीले गत आर्थिक वर्ष २७ करोड ३६ लाख रुपैयाँ बराबर खुद नोक्सानी ब्यहोरेको छ । सो कम्पनीको कुल आम्दानी भने १९ करोड ४७ लाखबाट बढेर ५० करोड ९३ लाख रुपैयाँ पुगेको छ ।
धितोपत्र बजारमा होटल तथा पर्यटन उपसमूहमा सूचीकृत चन्द्रागिरि हिल्सले गत आर्थिक वर्ष १५ करोड ११ लाख खुद नाफा कमाएको छ । अघिल्लो आर्थिक वर्ष जम्मा १ करोड ६८ लाख नाफा कमाएको थियो । नाफा बढेसँगै प्रतिसेयर आम्दानी १ रुपैयाँ १० पैसाबाट बढेर ९ रुपैयाँ ८५ पैसा पुगेको छ । कालिन्चोक दर्शनले गत आर्थिक वर्ष कुल ३ करोड १९ लाख रुपैयाँ खुद नाफा कमाएको छ । अघिल्लो वर्ष १ करोड ४८ लाख कमाएको थियो । कम्पनीको प्रतिसेयर आम्दानी ३ रुपैयाँ ९ पैसाबाट बढेर ५ रुपैयाँ ९६ पैसा पुगेको छ ।"	business
अरिजितको पर्खाइमा नेपाली फ्यान	https://ekantipur.com/entertainment/2023/08/17/169223458926752327.html	"काठमाडौँ — भारतीय चर्चित गायक अरिजित सिंहले नेपाल प्रस्तुति दिने भएसँगै नेपाली फ्यान उनको पर्खाइमा छन् । गराज इन्टरटेन्मेन्ट र एमएन प्रोडक्सनले आयोजना गर्ने ‘अरिजित सिंह लाइभ इन नेपाल’ का लागि उनी मंसिर ९ मा नेपाल आउँदै छन् ।
अरिजितका ‘अगर तुम साथ हो’, ‘कबिरा’, ‘तु हे तो मुझे’, ‘केसरिया तेरा’, ‘झुमे जो पठान’, ‘खैरियत’, ‘अपना बनाले’ लगायत उनका थुप्रै गीत चर्चित छन् । हायात ग्राउन्डमा हुने अरिजितको लाइभ कार्यक्रमका लागि टिकट बिक्री मंगलबारदेखि नै सुरु भइसकेको छ । खल्ती डिजिटल वालेटबाट मात्रै खरिद गर्न सकिने टिकटको मूल्य न्यूनतम ४ हजार रुपैयाँ छ ।
एमएन प्रोडक्सनका निर्देशक नीलविक्रम शाही संगीत मन पराउने दर्शकका लागि विश्वकै तेस्रो स्ट्रिमिङमा पर्ने गायकलाई ल्याउन पाएकोमा खुसी व्यक्त गर्छन् । अरिजितले कार्यक्रममा ३/४ घण्टा प्रस्तुति दिनेछन् । मोबाइल वालेट ‘खल्ती’ का विनय खड्काले पनि गराज र एमएनको यो कार्यक्रमसँग आबद्ध हुँदा खुसी व्यक्त गरेका छन् । ‘अरिजित सिंहलाई नेपाल ल्याउने भनेर ८/९ वटा इभेन्ट अर्गनाइजर आइपुग्नुभएको थियो । सुरुमा आउने गराज थियो र यसलाई सफल बनाउने पनि यही बन्यो,’ उनले भने, ‘खल्तीले विगत ७ वर्षदेखि मनोरन्जन, इभेन्ट कार्यक्रममा सहकार्य गर्दै आएको छ ।’
गराजका रसिक भट्टराईले मुम्बईसम्म पुगेर अरिजितको टिमलाई भेटेपछि उनलाई नेपाल ल्याउन सम्भव भएको बताए । आफूहरूले १५ हजार दर्शक अपेक्षा गरेको पनि आयोजकको भनाइ छ ।
‘नेपालमा विगत लामो समयदेखि विभिन्न कलाकार, सर्जक, गायक तथा संगीतकारहरूलाई एउटै छातामार्फत व्यवस्थापन, संगीत सिर्जना, वितरण तथा कन्सर्टहरू आयोजना गर्दै आएको गराज इन्टरटेन्मेन्ट र एमएन प्रोडक्सनले नेपालमा यस क्षेत्रको विकासका लागि थप योगदान पुर्‍याउने हेतुले भविष्यमा पनि यस्तै प्रकारका कार्यक्रमहरू आयोजना गर्नेछ,’ आयोजकले जारी गरेको विज्ञप्तिमा उल्लेख छ ।"	entertainment
‘घर ज्वाइँ’ मा मिरूना र दयाहाङ	https://ekantipur.com/entertainment/2023/08/16/16921482214214537.html	"काठमाडौँ — अनिल बुढा मगरको लेखन र निर्देशनमा बन्ने नेपाली फिल्म ‘घर ज्वाइँ’ बन्ने भएको छ । फिल्ममा दयाहाङ राई र मिरुना मगरलाई जोडीका रूपमा प्रस्तुत गरिने जनाइएको छ ।
मगर समुदायको कथामा बन्ने फिल्ममा दयाहाङ र मिरुनालाई प्रमुख पात्रका रूपमा अनुबन्धित गरेको निर्देशक अनिलले बताए । मगर संस्कृतिमा बन्ने फिल्ममा मगर समुदायकै मुख्य कलाकार राख्न चाहेको भए पनि उपयुक्त पात्र नभेटिएका कारण दयाहाङलाई लिइएको उनको भनाइ छ ।
‘घर ज्वाइँ’ मा दयाहाङ र मिरुनासँगै बुद्धि तामाङ, पुष्कर गुरुङ, शिशिर वाङ्देल, राज थापालगायतका कलाकारले अभिनय गर्ने जनाइएको छ । जीएम मुभी प्रोडक्सनको ब्यानरमा बन्न लागेको फिल्मका निर्माता जनक घर्ती मगर हुन् ।
फिल्मको पटकथा निर्देशक मगरसहित विनोद खतिवडा र सुवास कोइरालाले तयार पारेका हुन् । रूकुम पूर्वमा छायांकन हुने फिल्म आरआर फिल्म्सले वितरण गर्नेछ ।"	entertainment
चर्चित गायक अरिजीत सिंह मंसिर ९ मा नेपाल आउँदै	https://ekantipur.com/entertainment/2023/08/15/169210563893149026.html	"काठमाडौँ — चर्चित भारतीय गायक अरिजीत सिंह नेपाल आउने भएका छन् । गराज इन्टरटेनमेन्ट र एमएन प्रोडक्सनले आयोजना गर्ने 'अरिजीत सिंह लाइभ इन नेपाल'का लागि उनी मंसिर ९ मा नेपाल आउनेछन् ।
हायात ग्राउन्डमा हुने लाइभ कार्यक्रममा अरिजीत नेपाली प्रशंसकहरूबीच गुञ्जने छन् । सिंहका थुप्रै गीतहरु चर्चित छन् ।
'अगर तुम साथ हाे', 'कबिरा', 'तु हे तो मुझे', 'केसरिया तेरा', 'झुमे जो पठान', 'खैरियत', 'अपना बनाले'लगायत उनका थुप्रै गीत चर्चित छन् । एमएन प्राेडक्सनका निर्देशक निल विक्रम शाहीले आफूहरुका लागि याे कार्यक्रम अपेक्षित र ऐतिहासिक रहेकाे बताए ।
'संगीत मन पराउने दर्शकलाई विश्वकै तेस्राे स्ट्रिमिङमा पर्ने गायकलाई ल्याउँदैछौं भन्ने जानकारी गराउन पाउँदा खुसी छौं,' उनले भने ।
अरिजीतले कार्यक्रममा ३/४ घन्टा प्रस्तुति दिनेछन् । मोबाइल वालेट 'खल्ती'का विनय खड्काले पनि गराज र एमएनकाे यो कार्यक्रमसँग आबद्ध हुँदा खुसी व्यक्त गरेका छन् । 'अरिजीत सिंहलाई नेपाल ल्याउने भनेर ८/९ वटा इभेन्ट अर्गनाइजर आाइपुग्नु भएकाे थियाे । सुरुमा आउने गराज थियाे र यसलाई सफल बनाउने पनि यही बन्याे,' उनले भने, 'खल्तीले विगत ७ वर्षदेखि मनोरञ्जन, इभेन्ट कार्यक्रममा सहकार्य गर्दैआएको छ।'

गराजका रसिक भट्टराईले मुम्बईसम्म पुगेर अरिजीतकाे टिमलाई भेटेपछि उनलाई नेपाल ल्याउन सम्भव भएकाे बताए । आफूहरुले १५ हजार दर्शक अपेक्षा गरेकाे पनि आयाेजकको भनाइ छ । लाइभकाे साधारण टिकट ४ हजारबाट सुरु हुने जनाइएकाे छ । साउन ३० बाट नै टिकट बिक्री खुला हुने बताइएको छ । साथै टिकट खल्ती डिजिटल वालेटबाट मात्रै खरिद गर्न सकिने छ ।
'नेपालमा विगत लामो समयदेखि विभिन्न कलाकार, सर्जक, गायक तथा संगीतकारहरूलाई एउटै छातामार्फत व्यवस्थापन, संगीत सिर्जना, वितरण तथा कन्सर्टहरु आयोजना गर्दै आएको गराज इन्टरटेनमेन्ट र एमएन प्रोडक्सनले नेपालमा यस क्षेत्रको विकासका लागि थप योगदान पुर्‍याउने हेतुले भविष्यमा पनि यस्तै प्रकारका कार्यक्रमहरू आयोजना गर्नेछ,' आयोजकले जारी गरेको विज्ञप्तिमा उल्लेख छ ।"	entertainment
'गदर २'ले जोगाउँदैन 'गदर'को साख	https://ekantipur.com/entertainment/2023/08/15/169208386416499363.html	"काठमाडौँ — फिल्मको 'सिक्वेल' निर्माण गर्नुपछाडिका एउटै ध्येय हुन्छ, पैसा कमाउने । पुरानो फिल्मको भावना(इमोसन) बेच्यो, पैसा थुपार्‍यो । 'कटप्पा ने बाहुबलीको क्यों मारा ?' यही प्रश्नको जवाफमा 'बाहुबली २'ले बक्स अफिस थर्कायो । अहिले त सिक्वेल/प्रिक्वेलको ट्रेन्ड नै छ । सिक्वेलको हावाले नेपाली फिल्मकर्मीलाई पनि कहाँ नछोएको हो र ? 'कब्बडी', ‍'छक्का पञ्जा' र 'नाइँ नभन्नु ल' पछिल्ला उदाहरण भइहाले । गत शुक्रबारदेखि प्रदर्शनमा आएका 'गदर २' र 'ओएमजी २' पनि यही धरातलमा उभिएका छन् ।
सुरुमा 'गदर २'का कुरा । २२ वर्षअघिको ब्लकबस्टर 'गदर : एक प्रेमकथा'को सिक्वेलले अहिले फेरि भारतको बक्स अफिस तताउन सुरु गरिसक्यो । भारत-पाकिस्तान विभाजनबीच अंकुराएको प्रेमकथा, हाते पम्प उखेलेर दुष्मनलाई पछार्ने सक्ने शक्ति भएका ट्रक ड्राइभर । दुई प्रेमीलाई छुट्याउन खोज्ने डरलाग्दा पिता । यस्तै भावनाले 'गदर : एक प्रेमकथा'लाई दर्शकले हेरेनन् मात्रै, अनुभव नै गरे । ‍निर्देशक अनिल शर्माले त्यही भावनालाई बेच्न 'गदर २' बनाए । तर, सिक्वेलमा त्यही भावनासँग दर्शकलाई जोड्न उनी चुकेका छन् । कमजोर पटकथा र निर्देशनले फिल्मलाई सार्थक सिक्वेल बन्नबाट रोकेको छ ।
'गदर'को कथा जहाँ सकिएको थियो, त्यहीँबाट सिक्वेल सुरु हुन्छ । फिल्मको क्लाइमेक्समा तारा सिंह (सन्नी देवल)ले पाकिस्तानी बटालियन मारेर सकिना(अमिसा पटेल) र छोरालाई हिन्दुस्तान फर्काएको हुन्छ । पाकिस्तानका मेजर हमिद इकबाल तारा सिंहसँग त्यही बटालियनको बदला लिन चाहन्छन् । पत्नी सकिना र छोरा चरणजित उर्फ जितेसँग रमाइरहेका तारालाई बदलाबारे पत्तो छैन । एकदिन युद्ध मैदानमा बम/बारुद पुर्‍याउने क्रममा अन्य ६ सिपाहीसँगै तारा लापत्ता हुन्छन् । त्यसबीच हमिदले पाकिस्तानमा हिन्दुस्तानी सिपाहीलाई बन्दी बनाएको खबर आउँछ । बाबुको खोजीमा पाकिस्तान पुगेका जिते भने दुष्मनको फेला पर्छ । छोरा बचाउन फेरि पाकिस्तान पुगेका ताराको कथा 'गदर २'मा देखाइएको छ । खासमा सिक्वेलको कथा उठान गजब्बकै छ ।
तर, फितलो पटकथाले दर्शक फिल्मको पात्र सँगसँगै हिँड्न पाउँदैनन् । खासमा फिल्मको कथा बाबु खोज्न पुगेका छोरा र उनै छोरा बचाउन दुष्मनको सामना गर्न उभिएका पितामाथि छ । तर, मध्यान्तरअघि तारा र सकिनाको प्रेम देखाउनमै समय खर्चिएको छ । सकिना र तारासँगको छोराको सम्बन्ध स्थापनामा हतार गरिएको छ । पिता र छोराबीचको सम्बन्ध स्थापनामै विश्वासिलो नबन्दा यी दुईसँग दर्शक अन्तरसम्बन्धित हुनै पाउँदैन । त्यसैले मध्यान्तरपछि ताराले छोरातर्फ हेर्दै गाएको 'कितने दर्द भरी हे तेरी मेरी प्रेम कहानी'बोलले दर्शकको मन छुँदैन । जितेको आमासँगको सम्बन्ध पनि सही ढंगले स्थापना हुन पाउँदैन । कलाकार बन्न चाहने जिते अचानक कसरी बदलिए ? दर्शकले विश्वासिलो कारण भेटाउँदैनन् । दर्शकले दृश्यकै आधारमा सबै बुझिदिनुपर्ने हुन्छ । खासमा दृश्य भाषाले नै त्यो अनुभव गराइदिएको भए 'गदर २'को कथामा दर्शक बाँधिने थिए । फिल्मको क्लाइमेक्स दृश्य त यति तन्काइएको छ कि, अब सकियो भन्ने दृश्यपछि पनि एक्सन दृश्य अगाडि बढिरहन्छ । यस्तै कमजोरीहरूले कथामा ट्रिटमेन्ट आवश्यक रहेको देखाइदिन्छ । बाबु-छोराबीचको सम्बन्धलाई क्लाइमेक्स दृश्यतिर स्थापना गर्न खोज्दा कथाले लय समात्न नसकेको प्रस्ट हुन्छ । यी दुईबीचको सम्बन्धलाई पहिल्यै स्थापना गरिएको भए यी दुई पात्रका भावनालाई दर्शकले सजिलै सहानुभूति दिन सक्थे ।
फिल्म कमजोरीले मात्रै भरिएको छैन । केही त्यस्ता 'ट्विस्ट एन्ड टर्न' छन् जसले दर्शकलाई केही कदसम्म फिल्ममा बाँधेर राख्छ । 'उड्जा काले…', 'मे निक्ला…'जस्ता गीतले कथामा मिठास भरिदिन्छ । बाबु खोज्ने क्रममा पाकिस्तानी युवती मुस्कानको प्रेममा पर्छन्, जिते । तारा र सकिनाकै प्रेमलाई जिते र मुस्कानले दोहोर्‍याउँदा कथामा नवीनता आउँछ । तर, कथालाई दृश्यमा प्रस्तुत गर्न नसक्दा 'गदर २' प्रिक्वेलको नोस्टालिजियामा सीमित बन्छ । 'हाते पम्प' उखेल्ने ताराले यसपटक ठूलै वस्तु उचाल्छन्, सामान्य पात्रभित्र लुकिएको त्यस्तो शक्तिले दर्शकमा रोमाञ्चकता थप्ने नै भयो । ताराको त्यही सामान्य जीवनभित्रको असामान्य शक्तिलाई फेरि सन्नीले अभिनयमार्फत पर्दामा बाँचिदिएका छन् । तर, त्यतिबेला बन्दुक बोकेर दुष्मनसँग लडेकी सकिना 'गदर २'मा आँसु बहाइरहने, बाबु-छोराको पर्खाइमा बस्ने कमजोर चरित्र चित्रणमा खुम्चिएकी छिन् । उनको चरित्रलाई पर्दामा कम स्थान दिइएको छ । जितेको भूमिका देखिएका उत्कर्श शर्माको अभिनय औसत छ, सिमरत कौरले भने मुस्कानको भूमिकाबाट दर्शकको नजर आफूतर्फ तान्न सफल छिन् । 'गदर २'मा खट्किने भनेको अमरीश पुरीको चरित्र नै हो । भारतीय फिल्ममा पाकिस्तानलाई दुष्मन देखाउनु सामान्य नै भइसक्यो । सन् १९७१ को इन्डो-पाकिस्तान युद्धमा आधारित फिल्ममा पाकिस्तानीलाई दुष्मन देखाउनु ठूलो विषय होइन । एक पाकिस्तानी चरित्रलाई सकरात्मक देखाउँदै त्यसमा सन्तुलन बनाउने कोसिस भने गरिएको छ ।
अब सन् २०१२ मा प्रदर्शनमा आएको ओएमजी(ओ माई गड)मा प्रवेश गरौं । यही फिल्मको सिक्वेल हो, 'ओएमजी २' । यो फिल्म कथाका हिसाबले वास्तकविक सिक्वेल होइन । ओएमजी नास्तिक कान्जी लालजी मेहताको पसल अनि त्यसपछि उनले भगवानविरुद्ध हाल्ने मुद्दा उपर घुमेको छ । भूकम्पमा कान्जीको पसल ध्वस्त हुन्छ । कम्पनीले उल्टै घटनामा भगवानलाई दोषी देखाउँदै बिमा नदिने ढिपी कस्छ । त्यसपछि कान्जीले भगवानविरुद्ध अदालतमा मुद्दा हाल्छ । 'ओएमजी' उमेश शुक्लाले निर्देशन गरेका हुन् । फिल्मले कान्जीमार्फत धर्मको नाममा हुने व्यापारलाई प्रस्तुत गरेको छ । नास्तिक पात्रबाट सुरु भएको फिल्मको कथा भगवानको अस्तित्त्व रहेको विषयमा टुंगिन्छ । फिल्ममा भगवान कृष्णले कान्जीलाई सहयोग गरेको देखाइएको छ ।
यता 'ओएमजी २'मा भने भगवान् शिव(अक्षय कुमार) धरतीमा आइपुग्छन्, कान्तिशरण मुग्दल(पंकज त्रिपाठी)लाई सहयोग गर्न । कान्तिका छोरालाई एकदिन अनैतिक कार्य गरेको भन्दै विद्यालयले निकालिदिन्छ । सूचना/ज्ञानको अभावले अन्जानमै छोरा उक्त कार्यमा सहभागी भएको कान्तिले बुझ्छ र उक्त घटनामा आफैंलाई जिम्मेवार ठान्छ । त्यसपछि आफूसहित विद्यालय, औषधि पसलदेखि जटिबुटी बेच्ने व्यक्तिबाट माफी र क्षतिपूर्ति माग गर्दै अदालतमा मुद्दा दर्ता गर्छ । अब कान्तिले यो मुद्दा जित्ला वा नजित्ला, त्यसका लागि फिल्म नै हेर्नुपर्ने हुन्छ ।
एक बाबुले आफ्नो छोराका लागि गर्ने संघर्षको कथा मात्र यो फिल्ममा देखाइएको छैन । तर, यौन शिक्षाजस्तो संवेदनशील विषयमाथिको आवश्यकतालाई उजागर गरिदिन्छ । यौन शिक्षाका अभावमा किशोर/किशोरीले भोग्नुपर्ने परिस्थितिहरु प्रस्तुत गर्दै फिल्मले विद्यालयस्तरबाटै यो शिक्षामाथि सिकाइनुपर्ने विषयमाथि बहस छेड्छ । तर, फिल्म कथा वाचनतिर भन्दा पनि सन्देशमूलक बनाउन खोज्दा कमजोर बनेको छ । फिल्ममा यस्ता संवादहरू पात्रले बोल्छन्, जुन पटकथाको आवश्यकता भन्दा पनि दर्शकलाई सन्देश दिनकै लागि राखिएको आभास हुन्छ ।
समाज र परिवारको संकुचित मानसिकतामाथि व्यंग्य गर्दै फिल्मले यस्तो संवेदनशिल विषयमा असंवेदनशील बन्ने निकायलाई पनि प्रश्न गरेको छ । अमित राय निर्देशित यो फिल्म प्रिक्वेलमा झैं केही समान संवाद र प्लट छन् । 'ओएमजी'मा परेश रावललाई प्यारालाइसिस हुन्छन्, यता कान्ति दुर्घटनामा परेर बित्छ । फिल्मको कथाबाहेक अन्य तत्त्वमा खासै नौलोपन भेटिन्न । सहजै अनुमान लगाउन सकिने कथाका कारण 'ओएमजी'ले प्रिक्वेल स्तरको स्वाद पस्कँदैन । यौन शिक्षाको विषयलाई कथामा पस्कनु यो फिल्मको सबैभन्दा बलियो पक्ष हो । तर, यौन शिक्षाको आवश्यकतालाई बुझाउन भगवान नै संसार आउनुपर्ने विषय भने विश्वासिलो लाग्दैन । कान्तिको भूमिका गरेका पंकज त्रिपाठीको अभिनय फिल्मको अर्को मजबुत पक्ष हो । अक्षय कुमार शिवको भूमिकामा सुहाएका छन् । अधिवक्ताको अभिनयमा यामी गौतमले आफूलाई प्रमाणित गर्न पाएकी छन् ।
यौन शिक्षालाई विद्यालयस्तरबाटै सिकाउनुपर्ने विषय समेटेको यही फिल्मले भने भारतको सेन्सरबाट 'एडल्ट' प्रमाणपत्र पाएको छ । त्यसैले होला हालै अक्षयले सेन्सरलाई व्यंग्य गर्दै भनेका थिए,'यो फिल्मलाई सबै स्कुलमा देखाउनुपर्छ । यो पहिलो एडल्ट फिल्म हो जुन एडल्ट दर्शककै लागि बनेको हो' । अक्षयले भनेझैं '‌ओएमजी २' विद्यालयस्तरमै देखाउँदा पनि फरक पर्दैन ।"	entertainment
देउडामा जमेकी निरुता	https://ekantipur.com/entertainment/2023/08/15/169206495319092882.html	"अछाम — जा घरको समाचार लैया, माल जान्या काग परदेशी हुँ, परदेशै छु, परदेश मेरा भागबिदेसिन बाध्य भएकाहरूको घरप्रतिको प्रेम र घरबारे जान्ने हुटहुटी । अनि, आफ्नो देशमा जन्मिएर पनि बिरानो देशमा जीवन बिताउनुपरेकाहरूको पीडा बोल्छन् गीतका यी हरफले ।
सुदूरपश्चिम र कर्णालीवासी जुन–जुन देशमा पुगेका छन् त्यता यस्तै भावका देउडा गीत बढी रुचाइएका छन् । यो गीतकी गायिका हुन्, अछामको ढकारी गाउँपालिका–२ हिच्मा बण्डालीमाडुकी २७ वर्षीया निरुता खत्री ।
दुर्गम गाउँबाट उदायकी निरुता सम्भवतः देउडा गीत गाएर देश र विदेशका दर्जनौं स्टेजमा जमेकी पहिलो अछामी देउडा गायिका हुन् । नयाँ पुस्ताले देउडाप्रति चासो देखाउनै छोडेका बेला निरुताजस्ता नवकलाकारको आगमनले देउडाको दायरा फराकिलो पार्दै गएको छ ।
सामान्य परिवारमा जन्मेकी निरुताको बाल्यकाल अभावै अभावमा बित्यो । ८ कक्षा पढ्दै गर्दा आमालाई पक्षाघात भएपछि उनको जीवनमा दुःखको पहिरो नै गयो । ३ दाजुभाइ र २ दिदीबहिनी भए पनि आमाले गर्नुपर्ने कामको जिम्मेवारी उनीमाथि आयो ।
यी सबै समस्याका बाबजुद पनि निरुताको मनभित्रको हुटहुटी बाहिर आएरै छोड्यो । स्कुले जीवनमा गीत संगीतभन्दा बढी उनको रुचि खेलकुदमा थियो । उनी भलिबल खेलाडी पनि हुन् । २०६७ सालमा आयोजना भएको राष्ट्रपति रनिङ सिल्डमा जिल्लाका १४ स्रोत केन्द्रमा उनको टिम भलिबलमा पहिलो भयो । त्यसपछि उनको जीवनमा उत्साह थपियो ।
जिल्लामा प्रथम भएर सुदूरपश्चिम स्तरीय खेलमा सान्त्वना भयो । उनलाई खेल क्षेत्रमै लागेर अगाडि बढ्नु थियो । ‘मलाई त्यो बेला भलिबल नै सबैथोक हो जस्तो लाग्थ्यो । तर गाउँमा बसेर भलिबल खेल्न र अवसर पाउन सम्भव थिएन । यो रहर त्यत्तिकै सकियो,’ उनले भनिन्, ‘परिवारको आर्थिक अवस्था समस्या देखेर मलाई एकदमै पीडा हुन्थ्यो । म गीत पनि गाउने गर्थे ।’
एसएलसीपछि उनी रेडियोमा काम गर्ने सोच बनाउन थालिन् । यत्तिकैमा अछामको एक रेडियोले आधारभूत पत्रकारिता तालिम दिने र त्यसबाट छनोट भएपछि रेडियोमा काम पाइने जानकारी पाइन् । ‘ढकारीबाट रेडियोमा काम गर्न मंगलसेनसम्म आउनु नै मेरा लागि ठूलो सफलता र पहिलो संघर्ष थियो,’ उनले उतिबेलाका दिन सम्झँदै भनिन्, ‘एकातिर परिवारको असहयोग, अर्कोतिर तालिममा छनोट भइएन भने गाउँ कसरी जाने भन्ने कुरा धेरै मनमा खेल्थे ।’
मंगलसेनमा एक साताको आधारभूत पत्रकारिता तालिम लिएपछि उनी रेडियोमा काम गर्ने गरी छनोट भइन् । त्यही दिनबाट चुनौतीबीच आफ्नो व्यावसायिक जीवन सुरु भएको हो उनको । रेडियोमा गीतसंगीतबारे कार्यक्रम चलाउने क्रममा देउडाप्रतिको मोह बढेको उनले बताइन् ।
‘अछामी भाषाबाट रेडियोमा देउडा कार्यक्रम चलाउँथे, श्रोतासँग देउडा दोहोरी खेल्दै गर्दा गायनतिरको यात्रा सुरु भयो,’ उनले भनिन् । रेडियोमा काम गर्ने बेला काठमाडौं जान पाएपछि अछामका कलाकारको सहयोगमा गीत रेकर्ड गरेको उनको भनाइ छ ।
अछामको एफएममा दुई वर्ष काम गरेपछि डोटीमा एफएममा काम गर्न थालिन् उनले । त्यति बेलादेखि व्यावसायिक रूपमा गायन क्षेत्रमा लागेको उनले बताइन् । ‘पहिलो गीत गाएपछि अरु अवसर पनि पाएँ । एक साताका लागि बिदा मागेर गीत रेकर्ड गर्न गएकी थिएँ । त्यसपछि गीत गाउनै व्यस्त भए ।’
काँडो बिज्यो कुयाँलीको, घाँस काट्याँ ऐरीको
कैल परछाइ जन पडौ, म छाड्न्या बैरीको
धन भन्नु हातको मैला, ज्यान गए काँ पाउला
एकै रोटो आधा खाउँला, सँगै प्रीति लाउँला
निरुताले गाएका यी टुक्का अहिले पनि धेरैले मन पराएका छन् । माया, प्रेम, सुखदुःखका देउडा गीत बढी रुचाइएको उनले बताइन् । सुदूरपश्चिम समाज दक्षिण कोरियाको निम्तोमा निरुता एक साताअघि देउडा गायन कार्यक्रममा सहभागी भएर भर्खरै स्वदेश फर्किएकी छन् ।
यसअघि नेपालका विभिन्न स्थानमा मात्र होइन, कतार र भारत पुगेर गीत गाइसकेकी छन् उनले । हालसम्म ५ सयभन्दा बढी गीतमा स्वर दिइसकेकी निरुता आफूलाई देउडा गायिकाको रूपमा चिनाउन पाउँदा निकै भाग्यमानी ठान्छिन् ।"	entertainment
रजनीकान्तको ‘जेलर’ प्रदर्शनमा	https://ekantipur.com/entertainment/2023/08/11/169171499487058915.html	"मुम्बई — दक्षिण भारतीय सुपरस्टार रजनीकान्त अभिनीत फिल्म ‘जेलर’ बिहीबारदेखि प्रदर्शनमा आएको छ । फिल्म रिलिज भएको पहिलो दिन भारतका चेन्नई, बैंग्लोरलगायत केही सहरमा कर्मचारीलाई बिदासमेत दिइएको थियो । जसका कारण बिहानैदेखि फिल्म हलहरूबाहिर रजनीकान्तका फ्यानहरूको भीड लागेको थियो ।
दक्षिण भारतमा रजनीकान्तको निकै ठूलो क्रेज छ । फ्यानहरूले उनका फिल्म ‘फस्ट दिन फस्ट शो’ नै हेर्न चाहन्छन् ।
स्थानीय सञ्चारमाध्यमका अनुसार भारतका प्रमुख सहरका सिनेमा हलहरूमा बिहीबार बिहान ६ बजेदेखि नै शो सुरु भएका थिए । फिल्म विश्वभर ९ हजारभन्दा बढी हलमा प्रदर्शनमा आएको जनाइएको छ ।
१६९ मिनेट लामो फिल्ममा रजनीकान्त रिटायर्ड जेलरको भूमिकामा छन् । पछिल्लो दुई वर्षमा यो उनको दोस्रो फिल्म हो । एक्सन–कमेडी जनराको फिल्मलाई नेल्सन दिलीपकुमारले निर्देशन गरेका हुन् । फिल्ममा रजनीकान्तसँगै मोहनलाल, शिव राजकुमार, ज्याकी श्रोफ, तमन्ना भाटिया, राम्या कृष्णन, सुनिल, विनायकन, बसन्थ रवि, योग बाबुललगायतका कलाकारको अभिनय रहेको छ । भारतमा रिलिज भएसँगै ‘जेलर’ नेपालका पनि क्यूएफएक्स, वान सिनेमाजलगायतका हलमा प्रदर्शनमा आएको छ । आजदेखि भने बलिउडका दुई ठूला फिल्म ‘गदर २’ र ‘ओ माई गड २’ रिलिज भएका छन् ।"	entertainment
'टोरोन्टो' मा 'गाउँ आएको बाटो' को वर्ल्ड प्रिमियर	https://ekantipur.com/entertainment/2023/08/10/169167725752754912.html	"काठमाडौँ — नवीन सुब्बा निर्देशित 'गाउँ आएको बाटो' ४८ औं 'टोरोन्टो इन्टरनेसनल फिल्म फेस्टिभल' को ‘सेन्टर पिस’ सेक्सनमा छनोट भएको छ । सेप्टेम्बर ७ देखि १७ सम्म चल्ने फेस्टिभलमा यो फिल्मको वर्ल्ड प्रिमियर हुने भएको हो । यसअघि दीपक रौनियारको 'सेतो सूर्य' र लघु फिल्मतर्फ राजन कठेतको 'बियर ट्रिज इन्द दि मिस्ट'ले फेस्टिभलमा उपस्थिति जनाएको थियो ।
गाउँमा बाटो आएपछि बाबु र छोराको सम्बन्धमा आउने उतारचढावमाथिको कथा हो, 'गाउँ आएको बाटो' । २०/२२ वर्षअघि विदेश जाँदा विदेसिने नेपालीहरूको दृश्यले सुब्बालाई वैदेशिक रोजगारीमाथिको कथामा फिल्म गर्नुपर्छ भन्ने भएको थियो । 'विदेशलाई आफ्नो सपनाको थलो किन बनाउँछन् भन्ने त हाम्रो लामो परम्परा नै हो । किन हाम्रा मानिसहरू काम खोज्नलाई विदेश नै जानुपर्छ भन्ने विषयले दिमागमा हिर्काइरहेको थियो । हाम्रो सामाजिक, आर्थिक, राजनैतिक संरचनाले उचित तरिकाले काम नगर्दा भविष्यका लागि बाहिर जानुपर्ने बाध्यता छ । भविष्यका लागि मात्रै नभइ जीविकोपार्जनका लागि नै बाहिरिनुपर्ने बाध्यता देखिन्छ । त्यसैले यसमै किन काम नगर्ने भन्ने हुँदा महेशले कथा लिएर आयो । अनि स्क्रिप्टमा काम गर्न बस्यौं,' उनले भने ।
राई जातिको सामाजिक पृष्ठभूमिमा बनेको यो फिल्म सामुदायिक लगानीमा बनेको हो । फिल्ममा राई जातिको विश्वास पद्धतिअनुसारको दृश्यभाषा निर्माण गर्ने कोशिस गरिएको सुब्बा दाबी गर्छन् । 'कुनै पनि विषय उठाइसकेपछि चरित्रको पृष्ठभूमि आउँछ । विश्वलाई हेर्ने उसको दृष्टिकोण र उसको विश्वास पद्धति हुन्छ । त्यही विश्वास पद्धति उसको धार्मिक आस्था, सामाजिक चालचलन, शिक्षा, हुर्काइको वातावरणले विश्व दृष्टिकोण बनाइदिन्छ । त्यो दृष्टिकोण बनाउनलाई फेरि उसको विश्वास पद्धतिले काम गर्छ । हामी कुनै न कुनै विश्वास पद्धतिलाई आधार भएर संसारलाई हेर्छौं । जुन विषयवस्तु उठाइन्छ, त्यो चरित्रको विश्वास पद्धति नजिक बसेर त्यो विषयलाई हेर्नुपर्छ भन्ने मेरो बुझाइ हो,' उनले भने, 'मैले खस-आर्यको चरित्रलाई लिएर फिल्म बनाउँदै छु भने उनीहरूको विश्वास पद्धतिमार्फत फिल्मको भाषा बनाउने काम गर्नुपर्छ ।
नवीनको फिल्म पहिलो पटक 'टोरोन्टो' प्रवेश गरेको हो । हुन त सुब्बाको डेब्यू निर्देशकीय 'खाङ्ग्री' नै पहिलोपटक अन्तर्राष्ट्रिय बजार पुग्ने नेपाली फिल्म हो । यसअघि उनी निर्देशित 'नुमाफुङ' फुकुओका, गोटेवर्ग, सन्फ्रान्सिस्कोजलगायत थुप्रै अन्तर्राष्ट्रिय फेस्टिभलमा छनोट भएको थियो । बंगलादेश इन्टरनेसनल फिल्म फेस्टिभलमा त बेस्ट रनरअप र फ्रान्सको भिजुअल फिल्म फेस्टिभलमा पब्लिक चोइस अवार्डसमेत जितेको थियो । नेपाली फिल्म यस्ता प्लेटफर्ममा पुग्दा भिजिबिलिटी बढ्ने नवीन बताउँछन् । 'यस्तो प्लेटफर्मले फिल्मको दृष्यता बढाउन मद्दत गर्छ । एउटा फिल्म मात्र गएर हुँदैन । नेपालमा पनि राम्रो फिल्म बन्छ है, नेपाली फिल्मको आफ्नै भाषा छ भन्ने बुझाउनका लागि पनि नेपाली फिल्म विश्वको यस्तो प्लेटफर्ममा पुग्नुपर्छ । बल्ल त हाम्रो फिल्म महत्त्वपूर्ण फेस्टिभलहरूमा जान थालेको छ । यसको संख्या थपिँदै जानुपर्छ । त्यसले बजार निर्माण गर्छ,'उनले भने,'बजार निर्माण हुनु भएको यस्तो प्रकारको फिल्मको माग निर्माण हुनु हो । नेपाली फिल्म क्षेत्रले बारम्बर अन्तर्राष्ट्रियकरणको कुरा गर्छ किनकि हाम्रो बजार सानो छ । नेपाली फिल्मकर्मीले यस्तो प्लेटफर्ममा विश्वको फिल्म हेरिसकेपछि हाम्रो रुची रुपान्तरणमा पनि त्यसले भूमिका खेल्ने भयो । नेपाली फिल्मको गुण बढाउने प्रतिस्पर्धात्मक क्षमताको विकास गर्न पनि यसले काम गर्ने भयो ।'
यस्तो प्लेटफर्मले नेपाली फिल्मलाई विश्व बजारमा पुग्नुका साथै हाम्रो कथा भन्नलाई प्रोत्साहित गर्ने बताउँछन् । 'नेपाली समाज, नेपालीले भोगिरहेको समयको कथा हामी विश्वलाई पुर्‍याउन सक्छौं । फिल्मजस्तो अर्को सजिलो माध्यम छैन । त्यसले आन्तरिक फिल्म निर्माणलाई गुणात्मक बनाउन मद्दत पुर्‍याउँछ । त्यसैले पनि यो आवश्यक छ । नेपाली प्रतिभाले विश्वका प्रतिभाहरूसँग अन्तरक्रिया गर्न सक्छन्, 'उनले भने, 'त्यसले स्वभाविक रुपले नेपाली फिल्मको स्तर उकास्न पनि सहयोग पुर्‍याउँछ ।'
यस्तो प्लेटफर्ममा फिल्म पुर्‍याउनुलाई आफ्नो दायित्त्व पनि ठान्छन् उनी । 'मेरो फिल्महरू फेस्टिभलहरूमा निरन्तर गइरहेकै हुन्छ । टोरोन्टोमा जानु नौलो होइन । तर, मेरो लागि नेपाली फिल्मलाई फेस्टिभलमा पुर्‍याउनु दायित्त्वजस्तो लाग्छ । आफूले गरेको काम होस् या अरुको कसरी ती फिल्ममा पुगोस् भन्ने प्रयास गरिरहेको हुन्छु । यसले तत्काल प्रतिफल नल्याए पनि ५/१० वर्ष पछाडि प्रतिफल ल्याउँछ,'उनले भने,'खाङ्ग्रीबाट अन्तर्राष्ट्रिय फिल्म फेस्टिभलमा जान थालेको हो नेपाली फिल्म । विस्तारै युवाका फिल्महरू विश्व बजार पुग्न थाल्यो । अहिले हाम्रो फिल्म क्यान्स, बर्लिन, भेनिसमा पुगिरहेको छ । तर, यतिले पुग्दैन । वार्षिक रुपमा यति धेरै फिल्म जानुपर्छ । त्यसैले हामीले आफ्नो क्षमतालाई अभिवृद्धि गर्दै फिल्म बनाउनुपर्छ ।' अन्तर्राष्ट्रिय प्लेटफर्ममा नेपाली फिल्म पुगे पनि नेपाली फिल्म बजार व्यवस्थापनका पक्षमा अझै कमजोर रहेको नवीनको विश्लेषण छ । उनी भन्छन्,'नेपाली फिल्म यस्तो प्लेटफर्ममा पुग्दा-पुग्दै पनि मार्केटिङका पक्षमा आफूलाई उभ्याउन सकेको छैन । अरु फिल्मले झैं ठूला वितरक पाउने पक्षतिर हामी पुग्न सकेका छैनौं । अबको हाम्रो ध्यान त्यता पनि हुनुपर्छ ।'
'गाउँ आएको बाटो' मार्फत निर्देशक सुब्बाले युवा प्रतिभालाई फिल्ममेकिङमा आफूसँगै हुर्काउने प्रयास गरेका छन् । 'फिल्म क्षेत्रमा नयाँ प्रतिभाहरू आइरहेका छन् । अनि उनीहरूलाई सही तरिकाले उपयोग गरिएको छैन । उनीहरूले सही तरिकाले ज्ञान पनि पाइरहेका छैनन् । त्यसैले धेरैभन्दा धेरै नयाँ प्रतिभालाई मैले स्थान दिएको हुँ । फिल्ममा जोडिएका नामहरू कुनै पनि सुनिएको नाम होइन । तर, इन्डिपेन्डेन्ट रुपमा काम गर्दै आइरहनुभएको थिएन । हामीले स्थान दिएको साथीहरूजस्तै कला निर्देशक, कस्ट्युम डिजाइनर, प्रोडक्सनको काम गर्ने साथिहरू अहिले डिसिजन मेकिङकै ठाउँमा काम गरिरहेका छन् । त्यो एक हिसाबले उहाँहरूलाई ग्रुमिङ गर्न खोजिएको हो । फिल्ममेकिङमा मैले जानेका कुरा र नयाँ ज्ञान उनीहरूमा बाँड्ने कोसिस गरेको हौं ।'
महेश राई र निर्देशक सुब्बाको लेखनमा तयार भएको यो फिल्ममा दयाहाङ राई, पशुपति राई, प्रसन राई ,केशव राई, सुमित्रा राई, राज थापा, प्रेम सुब्बालगायतको अभिनय छ । फिल्ममा किशोर आचार्यको ध्वनी, राज थापाको प्रडक्सन डिजाइन, जगदीश अधिकारी र सुजना श्रीसको कला, रजत राईको प्रप्स र सिकुमा राईको कस्टयुम डिजाइन छ । मिङसो लिम्बु लाइन प्रोड्युसर रहेको यस चलचित्रको कार्यकारी निर्माता सन्जु राई, नरहाङ राई, भिम राई र देवराज राई हुन् । आमोद राई र नवीन सुब्बा निर्माता रहेको फिल्म छोमोलोङमा प्रोडक्सन र गाँउघर फिल्म प्रडक्सनको सहयोगमा मेन्छ्याम पिक्चर्सको ब्यानरमा निर्माण गरिएको हो ।
निर्माता आमोद राई नेपाली फिल्मलाई अन्तर्राष्ट्रिय समुदायमा पुर्‍याउने सपना 'गाउँ आएको बाटो'ले पूरा गरिदिएको बताउँछन् । विदेशमा बस्ने नेपालीका रुपले हङकङमा रहँदा सधैँ आमोदलाई नेपाली फिल्मलाई अन्तर्राष्ट्रिय समुदायमा पुर्‍याउनुपर्छ भन्ने लागिरहन्थ्यो । 'गैरनेपालीसँग काम गरेर हाम्रो फिल्मलाई अन्तर्राष्ट्रिय प्लेटफर्म पुर्‍याउने कोसिस गरेको छु । म खुसी छु । विशेष गरी नवीन दाइसँग काम गर्ने चाहना थियो । नेपाली फिल्मलाई अन्तर्राष्ट्रिय क्षेत्रमा पुर्‍याउने, मौलिक कथा भन्ने उहाँको उदेशजस्तै भिजन मेरो पनि थियो । खासमा यो हाम्रो फिल्मको मात्रै नभई फिल्म क्षेत्रको पनि सफलता हो । विदेशमा हाम्रो कला संस्कृति नेपालीबीचमै खुम्चिएको छ । हाम्रो कला हामीमा मात्र सीमित हुनुहुँदैन भन्ने मान्यता हो मेरो । नवीन दाइले फिल्ममा अफर गर्नुभयो अनि म जोडिएँ,' उनले फिल्ममा जोडिँदाको प्रसंग सम्झे ।
शिक्षण पृष्ठभूमिका राई हककङका अल्पसंख्यक समुदायमा पनि सक्रिय छन् । फिल्ममा विश्वका फिल्ममा काम गर्ने प्राविधिकलाई जोड्न उनको भूमिका छ । 'यो फिल्ममा आर्थिकदेखि सबै स्रोतहरू जुटाइदिने मेरो प्रमुख जिम्मेवारी मेरो थियो । अन्य निर्मातासँग समन्वय गर्ने, एउटा फिल्मलाई राम्रो बनाउन चाहिने सिनेमेटोग्राफर, सम्पादक, रंग संयोजक र संगीतकारको समेट्ने काम गरें । खासमा हाम्रो निर्देशकलाई राम्रो काम गर्ने सिनिमेटोग्राफर चाहिएको थियो । स्क्रिप्टलाई भिजुअलमा देखाइदिने सिनेमेटोग्राफर खोज्दै विदेशी सिनेमेटोग्राफरकहाँ पुग्यौं । सुरुको सिनेमेटोग्राफरले पूरा काम गर्न सकेन । त्यसपछि अमेरिकाकै जोस हेरम फिल्ममा काम गर्न तयार भयो । निर्देशकलाई पनि जोसको काम मन पर्‍यो,' उनले भने । हङकङका चर्चित सिनेमेटोग्रोफर क्वान पुन लिउङले फिल्मलाई सम्पादन गरेका हुन् । उनी फिल्मकर्मी वङ कर वाईका फिल्म खिचेका क्वानलाई सुरुमा सिनेमेटोग्राफीकै अफर गरिएको रहेछ । तर, कोभिडले फिल्मको मिति सरिरह्यो । त्यसपछि सम्पादकका रुपमा जोडिएको उनी बताउँछन् । 'उहाँलाई हाम्रो प्रोजेक्ट मन परेको रहेछ । तिमीहरूको फिल्ममा सम्पदाकका रुपमा जोडिन्छु भन्ने भयो । खासमा उहाँका लागि पैसा भन्दा पनि प्रोजेक्टको प्रमुख उदेश्य के हो भन्नेले अर्थ राख्दो रहेछ । यस्तो कथालाई अन्तर्राष्ट्रिय समुदायमा लानुपर्छ भनेर उहाँ जोडिनुभएको हो,' उनले भने ।
फिल्ममा हेडी लीको संगीत छ । उनी पनि हङकङकै ज्याज भोकलिस्ट र संगीत प्रशिक्षक हुन् । आदीवासीको संगीतमा रुचि भएकै कारण ली फिल्ममा जोडिएको उनी सुनाउँछन् । 'हाम्रो निर्देशकलाई संगीतमा पनि फरक आयामबाट काम गर्नुथियो । आदिवासीको दर्शनअनुसारको संगीत गर्नुपर्छ भन्नुभयो । अब हाम्रो नेपाली संगीत त भारतीय संगीतकै दबदबामा छ । त्यसैले हामफ लीकहाँ पुग्यौं । चाइनिज संगीतसँगै पश्चिमा संगीतलाई बुझेको व्यक्तिलाई फिल्ममा जोड्यौं । उहाँलाई पनि हाम्रो फिल्मको कथा मनपर्‍यो । आदिवासीको संगीतमा रुची पनि रहेछ । राई समुदायको संगीत, दर्शनबारे खोज/अनुसन्धान गरेरै उहाँले फिल्ममा संगीतको काम गर्नु भएको छ ।'
सामुदायिक लगानीको अवधारणामा यो फिल्म बनेको थियो । सामुदायिक लगानी चुनौती रहेछ कि अवसर ?
'आदीवासीका फिल्ममा समुदायलाई जोड्नुपर्छ भन्ने हाम्रो निर्देशकको धारणा । हाम्रो समुदायबाट उठाएको रकमले फिल्म बनाउन सकिन्छ भन्ने थियो त्यतिबेला । तर, फिल्म निर्माण गर्दै जाँदा बजेट अभाव भयो । त्यतिबेला हामीलाई निकै गाह्रो भयो । छायांकनको सेड्युल पनि बढेको थियो नि त । तर त्यो चुनौतीलाई सामना गर्दै अगाडि बढ्ने निधो गरियो । यस्तो खालको फिल्ममा बजेट धेरै चाहिने रहेछ । यस्तो अवधारणाबाट फिल्म बनाउने यो हाम्रो पहिलो प्रयास थियो,' जवाफमा उनले भने, 'समुदायका मानिसहरूलाई यसमा कन्भिन्स गर्न नसक्नु पनि हाम्रो समस्या हो । फिल्ममेकिङलाई हाम्रो समुदायले अलि टाढाको विषयका रुपमा सोच्नुहुँदो रहेछ । हालै चर्चामा आएको किलर्स अफ दि फ्लावर मुनकै कुरा गरौं । त्यो फिल्ममा आदिवासीका नेता नै सहभागी हुनुहुन्छ । हाम्रो कथा विश्वको समुदायलाई कथा भन्नुपर्छ भनेर उनी नै फिल्मसँग जोडिएको देखें । तर हाम्रो आदिवासी नेताहरूले यसरी बुझिदिएको भए फिल्ममेकिङमा हाम्रो समुदायका मानिसहरूले अझ लगानी पनि गर्थे होला ।' उनी 'गाउँ आएको बाटो' लाई हङकङका स्थानीय हलमा प्रदर्शन गर्ने तयारीमा पनि छन् ।"	entertainment
'जय हो'को ट्रेलरमा केकी र सलोन	https://ekantipur.com/entertainment/2023/08/10/169166130924499433.html	"काठमाडौँ — भदौ ८ गते प्रदर्शनमा आउने 'जय हो' को ट्रेलर सार्वजनिक भएको छ । अस्ट्रेलियाको रकडेलस्थित थर्ङआई फंसन सेन्टरमा आयोजित कार्यक्रमबीच फिल्मको ट्रेलर सार्वजनिक भएको हो ।
टेक पौरखी राईको निर्देशन रहेको फिल्ममा अर्पण थापा, सलोन बस्ने, केकी अधिकारी, निशा अधिकारी, माओत्से गुरुङ, सुमिन गुरुङ, प्रेम पाण्डे, सुशान्तकुमार श्रेष्ठको अभिनय छ ।
शोभित बस्नेत प्रस्तुतकर्ता रहेको फिल्ममा सम्राट बस्नेतको द्वन्द्व निर्देशन, कविराज गहतराज र रामजी लामिछानेको कोरियोग्राफी, बेनिश शाहको सम्पादन, समीर मियाँको भीएफएक्स छ ।
सुरेश न्यौपानेको कथा लेखन रहेको फिल्ममा सौरभ लामाको छायांकन, शम्भुजित बाँस्कोटा र सागर आले मगरको संगीत छ ।"	entertainment
'महानगर' को ट्रेलर सार्वजनिक	https://ekantipur.com/entertainment/2023/08/10/16916595474293234.html	"काठमाडौँ — मोहन राईद्वारा निर्देशित फिल्म 'महानगर' को ट्रेलर सार्वजनिक भएको छ । अंग्रेजी नाम ‘वान नाइट इन काठमाडौं’ रहेको फिल्मको ट्रेलरमा कर्मा र मेनुका प्रधान देखिएका छन् ।
थुप्रै फेस्टिभल घुमेको फिल्ममा एउटा घटनापछि एक रात सँगै कटाउन बाध्य दुई पात्रहरूको कथा छ । फिल्ममा कर्मा र मेनुकासँगै अनोज पाण्डे, शोविता अधिकारी, जीवन बराल, परीक्षितविक्रम राणा, चन्द्र पाण्डे, राज पौडेललगायतको अभिनय छ ।
सन् २०२१ मा कोलकता अन्तर्राष्ट्रिय चलचित्र महोत्सवमा वर्ल्ड प्रिमियर भएको यो फिल्मले निफमा राष्ट्रिय चलचित्रको विधामा उत्कृष्ट चलचित्र, उत्कृष्ट पटकथा, अभिनय तथा निर्देशनको अवार्ड प्राप्त गरेको थियो । त्यस्तै नेपाल-अमेरिका अन्तर्राष्ट्रिय फिल्म फेस्टिभलमा नेपाली पानोरामअन्तर्गत अनरेवल मेन्सन प्राप्त गरेको थियो ।
माउन्टेन रिभर फिल्मस् तथा गो विन् प्रोडक्सन्ससँगको सहकार्यमा मिडलवे फिल्मस्ले निर्माण गरेको 'महानगर' मा नरेन्द्र मैनालीको छायांकन, परीक्षित झाको सम्पादन, किशोर आर्चायको ध्वनि सम्पादन तथा पुष्पासंगमको संगीत छ । चलचित्रको कार्यकारी निर्माता गोविन्द पराजुली हुन् भने नवनिधि दाहाल यसका क्रिएटिभ प्रडुसर हुन् । भदौ ८ देखि यो फिल्म प्रदर्शनमा आउनेछ ।"	entertainment
‘डन ३’ मा रणवीर	https://ekantipur.com/entertainment/2023/08/10/169163054803627448.html	"मुम्बई — फरहान अख्तरको निर्देशनमा बन्ने फिल्म ‘डन ३’ को मुख्य भूमिका रणवीर सिंहले निर्वाह गर्ने भएका छन् । यसअघिका ‘डन’ र ‘डन २’ मा शाहरूख खानले अभिनय गरेका थिए । ती फिल्मबाट शाहरूखले निकै चर्चा कमाएका थिए ।
निर्माण टिमले बुधबार एक भिडियो सार्वजनिक गर्दै फिल्मको निर्माणको घोषणा गरेको हो । भिडियोमा रणवीर सिंहलाई डनका रूपमा प्रस्तुत गरिएको छ । फिल्म रितेश सिधवानी र फरहान अख्तरले निर्माण गर्न लागेका हुन् ।
यसअघि फरहान अख्तरले अमिताभ बच्चन, शाहरूख खान र एक नयाँ अभिनेतालाई लिएर फिल्म बनाउने योजना अघि सारेका थिए । तर तीन पुस्ता समेटेर फिल्म बनाउने अख्तरको योजना शाहरूखले मन नपराएपछि उनलाई रणवीरले विस्थापित गरेका जनाइएको छ । ‘डन ३’ २०२५ मा रिलिज हुने बताइएको छ ।"	entertainment
मिस युनिभर्स नेपाल २०२३' का २२ अन्तिम प्रतिस्पर्धी सार्वजनिक	https://ekantipur.com/entertainment/2023/08/19/16924111320057169.html	"काठमाडौँ — उमंग क्रियसनको आयोजनामा 'एसियन पेन्ट्स मिस युनिभर्स नेपाल २०२३' का २२ जना अन्तिम प्रतिस्पर्धी सार्वजनिक भएका छन् ।
शुक्रबार आयोजित एक समारोहका बीच पाँच सय जना प्रतिस्पर्धीहरूमध्येबाट २२ जना अन्तिम प्रतिस्पर्धीहरू सार्वजनिक भएका हुन् । २२ जनामध्ये दुई जना विवाहित महिला र एक जना ट्रान्स महिलाको समेत सहभागिता रहेको छ ।
'एसियन पेन्ट्स मिस युनिभर्स नेपाल २०२३' को फाइनल भदौ २३ गते गोदावरीको कन्फेन्स सेन्टरमा आयोजना हुने, उमंग क्रियसनका म्यानेजिङ डाइरेक्टर उद्धव अधिकारीले जानकारी दिए । उनले विभिन्न प्रतिस्पर्धीहरूलाई आत्मविश्वास बढाउन यो उत्कृष्ट अवसर भएको बताए ।
प्रतिस्पर्धीहरूलाई प्रशान्त ताम्राकारको कोरियोग्राफीमा प्रस्तुत गरिएको थियो । प्रतिस्पर्धीहरूमा प्राप्ति खड्का, सबिना चौधरी, च्यानल श्रेष्ठ, प्रेमा लामगडे, डा. पूजा भगत, रोजिना काफ्ले, गरिमा घिमिरे, पलिष्ट बज्राचार्य, डा. अमिषा बस्नेत, संस्कृति क्षेत्री कार्की, तृष्णा बाँनिया, बुद्धसार सुनार, पुजा पौडेल, जेन दीपिका ग्यारेट, मनिता पासवान, सुष्मा आरएल शाही, अभिलाषा लम्साल, एलिस्टा सुवेदी, मौसमी श्रेष्ठ रहनुको सहभागिता रहेको थियो ।
२२ जना अन्तिम प्रतिस्पर्धीहरूमध्येबाट विजेताले नोभेम्बरमा एल साल्भाडोरमा हुने हुने मिस युनिभर्समा नेपाललाई प्रतिनिधित्व गर्नेछिन् ।"	entertainment
अरिजितको पर्खाइमा नेपाली फ्यान	https://ekantipur.com/entertainment/2023/08/17/169223458926752327.html	"काठमाडौँ — भारतीय चर्चित गायक अरिजित सिंहले नेपाल प्रस्तुति दिने भएसँगै नेपाली फ्यान उनको पर्खाइमा छन् । गराज इन्टरटेन्मेन्ट र एमएन प्रोडक्सनले आयोजना गर्ने ‘अरिजित सिंह लाइभ इन नेपाल’ का लागि उनी मंसिर ९ मा नेपाल आउँदै छन् ।
अरिजितका ‘अगर तुम साथ हो’, ‘कबिरा’, ‘तु हे तो मुझे’, ‘केसरिया तेरा’, ‘झुमे जो पठान’, ‘खैरियत’, ‘अपना बनाले’ लगायत उनका थुप्रै गीत चर्चित छन् । हायात ग्राउन्डमा हुने अरिजितको लाइभ कार्यक्रमका लागि टिकट बिक्री मंगलबारदेखि नै सुरु भइसकेको छ । खल्ती डिजिटल वालेटबाट मात्रै खरिद गर्न सकिने टिकटको मूल्य न्यूनतम ४ हजार रुपैयाँ छ ।
एमएन प्रोडक्सनका निर्देशक नीलविक्रम शाही संगीत मन पराउने दर्शकका लागि विश्वकै तेस्रो स्ट्रिमिङमा पर्ने गायकलाई ल्याउन पाएकोमा खुसी व्यक्त गर्छन् । अरिजितले कार्यक्रममा ३/४ घण्टा प्रस्तुति दिनेछन् । मोबाइल वालेट ‘खल्ती’ का विनय खड्काले पनि गराज र एमएनको यो कार्यक्रमसँग आबद्ध हुँदा खुसी व्यक्त गरेका छन् । ‘अरिजित सिंहलाई नेपाल ल्याउने भनेर ८/९ वटा इभेन्ट अर्गनाइजर आइपुग्नुभएको थियो । सुरुमा आउने गराज थियो र यसलाई सफल बनाउने पनि यही बन्यो,’ उनले भने, ‘खल्तीले विगत ७ वर्षदेखि मनोरन्जन, इभेन्ट कार्यक्रममा सहकार्य गर्दै आएको छ ।’
गराजका रसिक भट्टराईले मुम्बईसम्म पुगेर अरिजितको टिमलाई भेटेपछि उनलाई नेपाल ल्याउन सम्भव भएको बताए । आफूहरूले १५ हजार दर्शक अपेक्षा गरेको पनि आयोजकको भनाइ छ ।
‘नेपालमा विगत लामो समयदेखि विभिन्न कलाकार, सर्जक, गायक तथा संगीतकारहरूलाई एउटै छातामार्फत व्यवस्थापन, संगीत सिर्जना, वितरण तथा कन्सर्टहरू आयोजना गर्दै आएको गराज इन्टरटेन्मेन्ट र एमएन प्रोडक्सनले नेपालमा यस क्षेत्रको विकासका लागि थप योगदान पुर्‍याउने हेतुले भविष्यमा पनि यस्तै प्रकारका कार्यक्रमहरू आयोजना गर्नेछ,’ आयोजकले जारी गरेको विज्ञप्तिमा उल्लेख छ ।"	entertainment
‘घर ज्वाइँ’ मा मिरूना र दयाहाङ	https://ekantipur.com/entertainment/2023/08/16/16921482214214537.html	"काठमाडौँ — अनिल बुढा मगरको लेखन र निर्देशनमा बन्ने नेपाली फिल्म ‘घर ज्वाइँ’ बन्ने भएको छ । फिल्ममा दयाहाङ राई र मिरुना मगरलाई जोडीका रूपमा प्रस्तुत गरिने जनाइएको छ ।
मगर समुदायको कथामा बन्ने फिल्ममा दयाहाङ र मिरुनालाई प्रमुख पात्रका रूपमा अनुबन्धित गरेको निर्देशक अनिलले बताए । मगर संस्कृतिमा बन्ने फिल्ममा मगर समुदायकै मुख्य कलाकार राख्न चाहेको भए पनि उपयुक्त पात्र नभेटिएका कारण दयाहाङलाई लिइएको उनको भनाइ छ ।
‘घर ज्वाइँ’ मा दयाहाङ र मिरुनासँगै बुद्धि तामाङ, पुष्कर गुरुङ, शिशिर वाङ्देल, राज थापालगायतका कलाकारले अभिनय गर्ने जनाइएको छ । जीएम मुभी प्रोडक्सनको ब्यानरमा बन्न लागेको फिल्मका निर्माता जनक घर्ती मगर हुन् ।
फिल्मको पटकथा निर्देशक मगरसहित विनोद खतिवडा र सुवास कोइरालाले तयार पारेका हुन् । रूकुम पूर्वमा छायांकन हुने फिल्म आरआर फिल्म्सले वितरण गर्नेछ ।"	entertainment
चर्चित गायक अरिजीत सिंह मंसिर ९ मा नेपाल आउँदै	https://ekantipur.com/entertainment/2023/08/15/169210563893149026.html	"काठमाडौँ — चर्चित भारतीय गायक अरिजीत सिंह नेपाल आउने भएका छन् । गराज इन्टरटेनमेन्ट र एमएन प्रोडक्सनले आयोजना गर्ने 'अरिजीत सिंह लाइभ इन नेपाल'का लागि उनी मंसिर ९ मा नेपाल आउनेछन् ।
हायात ग्राउन्डमा हुने लाइभ कार्यक्रममा अरिजीत नेपाली प्रशंसकहरूबीच गुञ्जने छन् । सिंहका थुप्रै गीतहरु चर्चित छन् ।
'अगर तुम साथ हाे', 'कबिरा', 'तु हे तो मुझे', 'केसरिया तेरा', 'झुमे जो पठान', 'खैरियत', 'अपना बनाले'लगायत उनका थुप्रै गीत चर्चित छन् । एमएन प्राेडक्सनका निर्देशक निल विक्रम शाहीले आफूहरुका लागि याे कार्यक्रम अपेक्षित र ऐतिहासिक रहेकाे बताए ।
'संगीत मन पराउने दर्शकलाई विश्वकै तेस्राे स्ट्रिमिङमा पर्ने गायकलाई ल्याउँदैछौं भन्ने जानकारी गराउन पाउँदा खुसी छौं,' उनले भने ।
अरिजीतले कार्यक्रममा ३/४ घन्टा प्रस्तुति दिनेछन् । मोबाइल वालेट 'खल्ती'का विनय खड्काले पनि गराज र एमएनकाे यो कार्यक्रमसँग आबद्ध हुँदा खुसी व्यक्त गरेका छन् । 'अरिजीत सिंहलाई नेपाल ल्याउने भनेर ८/९ वटा इभेन्ट अर्गनाइजर आाइपुग्नु भएकाे थियाे । सुरुमा आउने गराज थियाे र यसलाई सफल बनाउने पनि यही बन्याे,' उनले भने, 'खल्तीले विगत ७ वर्षदेखि मनोरञ्जन, इभेन्ट कार्यक्रममा सहकार्य गर्दैआएको छ।'

गराजका रसिक भट्टराईले मुम्बईसम्म पुगेर अरिजीतकाे टिमलाई भेटेपछि उनलाई नेपाल ल्याउन सम्भव भएकाे बताए । आफूहरुले १५ हजार दर्शक अपेक्षा गरेकाे पनि आयाेजकको भनाइ छ । लाइभकाे साधारण टिकट ४ हजारबाट सुरु हुने जनाइएकाे छ । साउन ३० बाट नै टिकट बिक्री खुला हुने बताइएको छ । साथै टिकट खल्ती डिजिटल वालेटबाट मात्रै खरिद गर्न सकिने छ ।
'नेपालमा विगत लामो समयदेखि विभिन्न कलाकार, सर्जक, गायक तथा संगीतकारहरूलाई एउटै छातामार्फत व्यवस्थापन, संगीत सिर्जना, वितरण तथा कन्सर्टहरु आयोजना गर्दै आएको गराज इन्टरटेनमेन्ट र एमएन प्रोडक्सनले नेपालमा यस क्षेत्रको विकासका लागि थप योगदान पुर्‍याउने हेतुले भविष्यमा पनि यस्तै प्रकारका कार्यक्रमहरू आयोजना गर्नेछ,' आयोजकले जारी गरेको विज्ञप्तिमा उल्लेख छ ।"	entertainment
'गदर २'ले जोगाउँदैन 'गदर'को साख	https://ekantipur.com/entertainment/2023/08/15/169208386416499363.html	"काठमाडौँ — फिल्मको 'सिक्वेल' निर्माण गर्नुपछाडिका एउटै ध्येय हुन्छ, पैसा कमाउने । पुरानो फिल्मको भावना(इमोसन) बेच्यो, पैसा थुपार्‍यो । 'कटप्पा ने बाहुबलीको क्यों मारा ?' यही प्रश्नको जवाफमा 'बाहुबली २'ले बक्स अफिस थर्कायो । अहिले त सिक्वेल/प्रिक्वेलको ट्रेन्ड नै छ । सिक्वेलको हावाले नेपाली फिल्मकर्मीलाई पनि कहाँ नछोएको हो र ? 'कब्बडी', ‍'छक्का पञ्जा' र 'नाइँ नभन्नु ल' पछिल्ला उदाहरण भइहाले । गत शुक्रबारदेखि प्रदर्शनमा आएका 'गदर २' र 'ओएमजी २' पनि यही धरातलमा उभिएका छन् ।
सुरुमा 'गदर २'का कुरा । २२ वर्षअघिको ब्लकबस्टर 'गदर : एक प्रेमकथा'को सिक्वेलले अहिले फेरि भारतको बक्स अफिस तताउन सुरु गरिसक्यो । भारत-पाकिस्तान विभाजनबीच अंकुराएको प्रेमकथा, हाते पम्प उखेलेर दुष्मनलाई पछार्ने सक्ने शक्ति भएका ट्रक ड्राइभर । दुई प्रेमीलाई छुट्याउन खोज्ने डरलाग्दा पिता । यस्तै भावनाले 'गदर : एक प्रेमकथा'लाई दर्शकले हेरेनन् मात्रै, अनुभव नै गरे । ‍निर्देशक अनिल शर्माले त्यही भावनालाई बेच्न 'गदर २' बनाए । तर, सिक्वेलमा त्यही भावनासँग दर्शकलाई जोड्न उनी चुकेका छन् । कमजोर पटकथा र निर्देशनले फिल्मलाई सार्थक सिक्वेल बन्नबाट रोकेको छ ।
'गदर'को कथा जहाँ सकिएको थियो, त्यहीँबाट सिक्वेल सुरु हुन्छ । फिल्मको क्लाइमेक्समा तारा सिंह (सन्नी देवल)ले पाकिस्तानी बटालियन मारेर सकिना(अमिसा पटेल) र छोरालाई हिन्दुस्तान फर्काएको हुन्छ । पाकिस्तानका मेजर हमिद इकबाल तारा सिंहसँग त्यही बटालियनको बदला लिन चाहन्छन् । पत्नी सकिना र छोरा चरणजित उर्फ जितेसँग रमाइरहेका तारालाई बदलाबारे पत्तो छैन । एकदिन युद्ध मैदानमा बम/बारुद पुर्‍याउने क्रममा अन्य ६ सिपाहीसँगै तारा लापत्ता हुन्छन् । त्यसबीच हमिदले पाकिस्तानमा हिन्दुस्तानी सिपाहीलाई बन्दी बनाएको खबर आउँछ । बाबुको खोजीमा पाकिस्तान पुगेका जिते भने दुष्मनको फेला पर्छ । छोरा बचाउन फेरि पाकिस्तान पुगेका ताराको कथा 'गदर २'मा देखाइएको छ । खासमा सिक्वेलको कथा उठान गजब्बकै छ ।
तर, फितलो पटकथाले दर्शक फिल्मको पात्र सँगसँगै हिँड्न पाउँदैनन् । खासमा फिल्मको कथा बाबु खोज्न पुगेका छोरा र उनै छोरा बचाउन दुष्मनको सामना गर्न उभिएका पितामाथि छ । तर, मध्यान्तरअघि तारा र सकिनाको प्रेम देखाउनमै समय खर्चिएको छ । सकिना र तारासँगको छोराको सम्बन्ध स्थापनामा हतार गरिएको छ । पिता र छोराबीचको सम्बन्ध स्थापनामै विश्वासिलो नबन्दा यी दुईसँग दर्शक अन्तरसम्बन्धित हुनै पाउँदैन । त्यसैले मध्यान्तरपछि ताराले छोरातर्फ हेर्दै गाएको 'कितने दर्द भरी हे तेरी मेरी प्रेम कहानी'बोलले दर्शकको मन छुँदैन । जितेको आमासँगको सम्बन्ध पनि सही ढंगले स्थापना हुन पाउँदैन । कलाकार बन्न चाहने जिते अचानक कसरी बदलिए ? दर्शकले विश्वासिलो कारण भेटाउँदैनन् । दर्शकले दृश्यकै आधारमा सबै बुझिदिनुपर्ने हुन्छ । खासमा दृश्य भाषाले नै त्यो अनुभव गराइदिएको भए 'गदर २'को कथामा दर्शक बाँधिने थिए । फिल्मको क्लाइमेक्स दृश्य त यति तन्काइएको छ कि, अब सकियो भन्ने दृश्यपछि पनि एक्सन दृश्य अगाडि बढिरहन्छ । यस्तै कमजोरीहरूले कथामा ट्रिटमेन्ट आवश्यक रहेको देखाइदिन्छ । बाबु-छोराबीचको सम्बन्धलाई क्लाइमेक्स दृश्यतिर स्थापना गर्न खोज्दा कथाले लय समात्न नसकेको प्रस्ट हुन्छ । यी दुईबीचको सम्बन्धलाई पहिल्यै स्थापना गरिएको भए यी दुई पात्रका भावनालाई दर्शकले सजिलै सहानुभूति दिन सक्थे ।
फिल्म कमजोरीले मात्रै भरिएको छैन । केही त्यस्ता 'ट्विस्ट एन्ड टर्न' छन् जसले दर्शकलाई केही कदसम्म फिल्ममा बाँधेर राख्छ । 'उड्जा काले…', 'मे निक्ला…'जस्ता गीतले कथामा मिठास भरिदिन्छ । बाबु खोज्ने क्रममा पाकिस्तानी युवती मुस्कानको प्रेममा पर्छन्, जिते । तारा र सकिनाकै प्रेमलाई जिते र मुस्कानले दोहोर्‍याउँदा कथामा नवीनता आउँछ । तर, कथालाई दृश्यमा प्रस्तुत गर्न नसक्दा 'गदर २' प्रिक्वेलको नोस्टालिजियामा सीमित बन्छ । 'हाते पम्प' उखेल्ने ताराले यसपटक ठूलै वस्तु उचाल्छन्, सामान्य पात्रभित्र लुकिएको त्यस्तो शक्तिले दर्शकमा रोमाञ्चकता थप्ने नै भयो । ताराको त्यही सामान्य जीवनभित्रको असामान्य शक्तिलाई फेरि सन्नीले अभिनयमार्फत पर्दामा बाँचिदिएका छन् । तर, त्यतिबेला बन्दुक बोकेर दुष्मनसँग लडेकी सकिना 'गदर २'मा आँसु बहाइरहने, बाबु-छोराको पर्खाइमा बस्ने कमजोर चरित्र चित्रणमा खुम्चिएकी छिन् । उनको चरित्रलाई पर्दामा कम स्थान दिइएको छ । जितेको भूमिका देखिएका उत्कर्श शर्माको अभिनय औसत छ, सिमरत कौरले भने मुस्कानको भूमिकाबाट दर्शकको नजर आफूतर्फ तान्न सफल छिन् । 'गदर २'मा खट्किने भनेको अमरीश पुरीको चरित्र नै हो । भारतीय फिल्ममा पाकिस्तानलाई दुष्मन देखाउनु सामान्य नै भइसक्यो । सन् १९७१ को इन्डो-पाकिस्तान युद्धमा आधारित फिल्ममा पाकिस्तानीलाई दुष्मन देखाउनु ठूलो विषय होइन । एक पाकिस्तानी चरित्रलाई सकरात्मक देखाउँदै त्यसमा सन्तुलन बनाउने कोसिस भने गरिएको छ ।
अब सन् २०१२ मा प्रदर्शनमा आएको ओएमजी(ओ माई गड)मा प्रवेश गरौं । यही फिल्मको सिक्वेल हो, 'ओएमजी २' । यो फिल्म कथाका हिसाबले वास्तकविक सिक्वेल होइन । ओएमजी नास्तिक कान्जी लालजी मेहताको पसल अनि त्यसपछि उनले भगवानविरुद्ध हाल्ने मुद्दा उपर घुमेको छ । भूकम्पमा कान्जीको पसल ध्वस्त हुन्छ । कम्पनीले उल्टै घटनामा भगवानलाई दोषी देखाउँदै बिमा नदिने ढिपी कस्छ । त्यसपछि कान्जीले भगवानविरुद्ध अदालतमा मुद्दा हाल्छ । 'ओएमजी' उमेश शुक्लाले निर्देशन गरेका हुन् । फिल्मले कान्जीमार्फत धर्मको नाममा हुने व्यापारलाई प्रस्तुत गरेको छ । नास्तिक पात्रबाट सुरु भएको फिल्मको कथा भगवानको अस्तित्त्व रहेको विषयमा टुंगिन्छ । फिल्ममा भगवान कृष्णले कान्जीलाई सहयोग गरेको देखाइएको छ ।
यता 'ओएमजी २'मा भने भगवान् शिव(अक्षय कुमार) धरतीमा आइपुग्छन्, कान्तिशरण मुग्दल(पंकज त्रिपाठी)लाई सहयोग गर्न । कान्तिका छोरालाई एकदिन अनैतिक कार्य गरेको भन्दै विद्यालयले निकालिदिन्छ । सूचना/ज्ञानको अभावले अन्जानमै छोरा उक्त कार्यमा सहभागी भएको कान्तिले बुझ्छ र उक्त घटनामा आफैंलाई जिम्मेवार ठान्छ । त्यसपछि आफूसहित विद्यालय, औषधि पसलदेखि जटिबुटी बेच्ने व्यक्तिबाट माफी र क्षतिपूर्ति माग गर्दै अदालतमा मुद्दा दर्ता गर्छ । अब कान्तिले यो मुद्दा जित्ला वा नजित्ला, त्यसका लागि फिल्म नै हेर्नुपर्ने हुन्छ ।
एक बाबुले आफ्नो छोराका लागि गर्ने संघर्षको कथा मात्र यो फिल्ममा देखाइएको छैन । तर, यौन शिक्षाजस्तो संवेदनशील विषयमाथिको आवश्यकतालाई उजागर गरिदिन्छ । यौन शिक्षाका अभावमा किशोर/किशोरीले भोग्नुपर्ने परिस्थितिहरु प्रस्तुत गर्दै फिल्मले विद्यालयस्तरबाटै यो शिक्षामाथि सिकाइनुपर्ने विषयमाथि बहस छेड्छ । तर, फिल्म कथा वाचनतिर भन्दा पनि सन्देशमूलक बनाउन खोज्दा कमजोर बनेको छ । फिल्ममा यस्ता संवादहरू पात्रले बोल्छन्, जुन पटकथाको आवश्यकता भन्दा पनि दर्शकलाई सन्देश दिनकै लागि राखिएको आभास हुन्छ ।
समाज र परिवारको संकुचित मानसिकतामाथि व्यंग्य गर्दै फिल्मले यस्तो संवेदनशिल विषयमा असंवेदनशील बन्ने निकायलाई पनि प्रश्न गरेको छ । अमित राय निर्देशित यो फिल्म प्रिक्वेलमा झैं केही समान संवाद र प्लट छन् । 'ओएमजी'मा परेश रावललाई प्यारालाइसिस हुन्छन्, यता कान्ति दुर्घटनामा परेर बित्छ । फिल्मको कथाबाहेक अन्य तत्त्वमा खासै नौलोपन भेटिन्न । सहजै अनुमान लगाउन सकिने कथाका कारण 'ओएमजी'ले प्रिक्वेल स्तरको स्वाद पस्कँदैन । यौन शिक्षाको विषयलाई कथामा पस्कनु यो फिल्मको सबैभन्दा बलियो पक्ष हो । तर, यौन शिक्षाको आवश्यकतालाई बुझाउन भगवान नै संसार आउनुपर्ने विषय भने विश्वासिलो लाग्दैन । कान्तिको भूमिका गरेका पंकज त्रिपाठीको अभिनय फिल्मको अर्को मजबुत पक्ष हो । अक्षय कुमार शिवको भूमिकामा सुहाएका छन् । अधिवक्ताको अभिनयमा यामी गौतमले आफूलाई प्रमाणित गर्न पाएकी छन् ।
यौन शिक्षालाई विद्यालयस्तरबाटै सिकाउनुपर्ने विषय समेटेको यही फिल्मले भने भारतको सेन्सरबाट 'एडल्ट' प्रमाणपत्र पाएको छ । त्यसैले होला हालै अक्षयले सेन्सरलाई व्यंग्य गर्दै भनेका थिए,'यो फिल्मलाई सबै स्कुलमा देखाउनुपर्छ । यो पहिलो एडल्ट फिल्म हो जुन एडल्ट दर्शककै लागि बनेको हो' । अक्षयले भनेझैं '‌ओएमजी २' विद्यालयस्तरमै देखाउँदा पनि फरक पर्दैन ।"	entertainment
देउडामा जमेकी निरुता	https://ekantipur.com/entertainment/2023/08/15/169206495319092882.html	"अछाम — जा घरको समाचार लैया, माल जान्या काग परदेशी हुँ, परदेशै छु, परदेश मेरा भागबिदेसिन बाध्य भएकाहरूको घरप्रतिको प्रेम र घरबारे जान्ने हुटहुटी । अनि, आफ्नो देशमा जन्मिएर पनि बिरानो देशमा जीवन बिताउनुपरेकाहरूको पीडा बोल्छन् गीतका यी हरफले ।
सुदूरपश्चिम र कर्णालीवासी जुन–जुन देशमा पुगेका छन् त्यता यस्तै भावका देउडा गीत बढी रुचाइएका छन् । यो गीतकी गायिका हुन्, अछामको ढकारी गाउँपालिका–२ हिच्मा बण्डालीमाडुकी २७ वर्षीया निरुता खत्री ।
दुर्गम गाउँबाट उदायकी निरुता सम्भवतः देउडा गीत गाएर देश र विदेशका दर्जनौं स्टेजमा जमेकी पहिलो अछामी देउडा गायिका हुन् । नयाँ पुस्ताले देउडाप्रति चासो देखाउनै छोडेका बेला निरुताजस्ता नवकलाकारको आगमनले देउडाको दायरा फराकिलो पार्दै गएको छ ।
सामान्य परिवारमा जन्मेकी निरुताको बाल्यकाल अभावै अभावमा बित्यो । ८ कक्षा पढ्दै गर्दा आमालाई पक्षाघात भएपछि उनको जीवनमा दुःखको पहिरो नै गयो । ३ दाजुभाइ र २ दिदीबहिनी भए पनि आमाले गर्नुपर्ने कामको जिम्मेवारी उनीमाथि आयो ।
यी सबै समस्याका बाबजुद पनि निरुताको मनभित्रको हुटहुटी बाहिर आएरै छोड्यो । स्कुले जीवनमा गीत संगीतभन्दा बढी उनको रुचि खेलकुदमा थियो । उनी भलिबल खेलाडी पनि हुन् । २०६७ सालमा आयोजना भएको राष्ट्रपति रनिङ सिल्डमा जिल्लाका १४ स्रोत केन्द्रमा उनको टिम भलिबलमा पहिलो भयो । त्यसपछि उनको जीवनमा उत्साह थपियो ।
जिल्लामा प्रथम भएर सुदूरपश्चिम स्तरीय खेलमा सान्त्वना भयो । उनलाई खेल क्षेत्रमै लागेर अगाडि बढ्नु थियो । ‘मलाई त्यो बेला भलिबल नै सबैथोक हो जस्तो लाग्थ्यो । तर गाउँमा बसेर भलिबल खेल्न र अवसर पाउन सम्भव थिएन । यो रहर त्यत्तिकै सकियो,’ उनले भनिन्, ‘परिवारको आर्थिक अवस्था समस्या देखेर मलाई एकदमै पीडा हुन्थ्यो । म गीत पनि गाउने गर्थे ।’
एसएलसीपछि उनी रेडियोमा काम गर्ने सोच बनाउन थालिन् । यत्तिकैमा अछामको एक रेडियोले आधारभूत पत्रकारिता तालिम दिने र त्यसबाट छनोट भएपछि रेडियोमा काम पाइने जानकारी पाइन् । ‘ढकारीबाट रेडियोमा काम गर्न मंगलसेनसम्म आउनु नै मेरा लागि ठूलो सफलता र पहिलो संघर्ष थियो,’ उनले उतिबेलाका दिन सम्झँदै भनिन्, ‘एकातिर परिवारको असहयोग, अर्कोतिर तालिममा छनोट भइएन भने गाउँ कसरी जाने भन्ने कुरा धेरै मनमा खेल्थे ।’
मंगलसेनमा एक साताको आधारभूत पत्रकारिता तालिम लिएपछि उनी रेडियोमा काम गर्ने गरी छनोट भइन् । त्यही दिनबाट चुनौतीबीच आफ्नो व्यावसायिक जीवन सुरु भएको हो उनको । रेडियोमा गीतसंगीतबारे कार्यक्रम चलाउने क्रममा देउडाप्रतिको मोह बढेको उनले बताइन् ।
‘अछामी भाषाबाट रेडियोमा देउडा कार्यक्रम चलाउँथे, श्रोतासँग देउडा दोहोरी खेल्दै गर्दा गायनतिरको यात्रा सुरु भयो,’ उनले भनिन् । रेडियोमा काम गर्ने बेला काठमाडौं जान पाएपछि अछामका कलाकारको सहयोगमा गीत रेकर्ड गरेको उनको भनाइ छ ।
अछामको एफएममा दुई वर्ष काम गरेपछि डोटीमा एफएममा काम गर्न थालिन् उनले । त्यति बेलादेखि व्यावसायिक रूपमा गायन क्षेत्रमा लागेको उनले बताइन् । ‘पहिलो गीत गाएपछि अरु अवसर पनि पाएँ । एक साताका लागि बिदा मागेर गीत रेकर्ड गर्न गएकी थिएँ । त्यसपछि गीत गाउनै व्यस्त भए ।’
काँडो बिज्यो कुयाँलीको, घाँस काट्याँ ऐरीको
कैल परछाइ जन पडौ, म छाड्न्या बैरीको
धन भन्नु हातको मैला, ज्यान गए काँ पाउला
एकै रोटो आधा खाउँला, सँगै प्रीति लाउँला
निरुताले गाएका यी टुक्का अहिले पनि धेरैले मन पराएका छन् । माया, प्रेम, सुखदुःखका देउडा गीत बढी रुचाइएको उनले बताइन् । सुदूरपश्चिम समाज दक्षिण कोरियाको निम्तोमा निरुता एक साताअघि देउडा गायन कार्यक्रममा सहभागी भएर भर्खरै स्वदेश फर्किएकी छन् ।
यसअघि नेपालका विभिन्न स्थानमा मात्र होइन, कतार र भारत पुगेर गीत गाइसकेकी छन् उनले । हालसम्म ५ सयभन्दा बढी गीतमा स्वर दिइसकेकी निरुता आफूलाई देउडा गायिकाको रूपमा चिनाउन पाउँदा निकै भाग्यमानी ठान्छिन् ।"	entertainment
रजनीकान्तको ‘जेलर’ प्रदर्शनमा	https://ekantipur.com/entertainment/2023/08/11/169171499487058915.html	"मुम्बई — दक्षिण भारतीय सुपरस्टार रजनीकान्त अभिनीत फिल्म ‘जेलर’ बिहीबारदेखि प्रदर्शनमा आएको छ । फिल्म रिलिज भएको पहिलो दिन भारतका चेन्नई, बैंग्लोरलगायत केही सहरमा कर्मचारीलाई बिदासमेत दिइएको थियो । जसका कारण बिहानैदेखि फिल्म हलहरूबाहिर रजनीकान्तका फ्यानहरूको भीड लागेको थियो ।
दक्षिण भारतमा रजनीकान्तको निकै ठूलो क्रेज छ । फ्यानहरूले उनका फिल्म ‘फस्ट दिन फस्ट शो’ नै हेर्न चाहन्छन् ।
स्थानीय सञ्चारमाध्यमका अनुसार भारतका प्रमुख सहरका सिनेमा हलहरूमा बिहीबार बिहान ६ बजेदेखि नै शो सुरु भएका थिए । फिल्म विश्वभर ९ हजारभन्दा बढी हलमा प्रदर्शनमा आएको जनाइएको छ ।
१६९ मिनेट लामो फिल्ममा रजनीकान्त रिटायर्ड जेलरको भूमिकामा छन् । पछिल्लो दुई वर्षमा यो उनको दोस्रो फिल्म हो । एक्सन–कमेडी जनराको फिल्मलाई नेल्सन दिलीपकुमारले निर्देशन गरेका हुन् । फिल्ममा रजनीकान्तसँगै मोहनलाल, शिव राजकुमार, ज्याकी श्रोफ, तमन्ना भाटिया, राम्या कृष्णन, सुनिल, विनायकन, बसन्थ रवि, योग बाबुललगायतका कलाकारको अभिनय रहेको छ । भारतमा रिलिज भएसँगै ‘जेलर’ नेपालका पनि क्यूएफएक्स, वान सिनेमाजलगायतका हलमा प्रदर्शनमा आएको छ । आजदेखि भने बलिउडका दुई ठूला फिल्म ‘गदर २’ र ‘ओ माई गड २’ रिलिज भएका छन् ।"	entertainment
'टोरोन्टो' मा 'गाउँ आएको बाटो' को वर्ल्ड प्रिमियर	https://ekantipur.com/entertainment/2023/08/10/169167725752754912.html	"काठमाडौँ — नवीन सुब्बा निर्देशित 'गाउँ आएको बाटो' ४८ औं 'टोरोन्टो इन्टरनेसनल फिल्म फेस्टिभल' को ‘सेन्टर पिस’ सेक्सनमा छनोट भएको छ । सेप्टेम्बर ७ देखि १७ सम्म चल्ने फेस्टिभलमा यो फिल्मको वर्ल्ड प्रिमियर हुने भएको हो । यसअघि दीपक रौनियारको 'सेतो सूर्य' र लघु फिल्मतर्फ राजन कठेतको 'बियर ट्रिज इन्द दि मिस्ट'ले फेस्टिभलमा उपस्थिति जनाएको थियो ।
गाउँमा बाटो आएपछि बाबु र छोराको सम्बन्धमा आउने उतारचढावमाथिको कथा हो, 'गाउँ आएको बाटो' । २०/२२ वर्षअघि विदेश जाँदा विदेसिने नेपालीहरूको दृश्यले सुब्बालाई वैदेशिक रोजगारीमाथिको कथामा फिल्म गर्नुपर्छ भन्ने भएको थियो । 'विदेशलाई आफ्नो सपनाको थलो किन बनाउँछन् भन्ने त हाम्रो लामो परम्परा नै हो । किन हाम्रा मानिसहरू काम खोज्नलाई विदेश नै जानुपर्छ भन्ने विषयले दिमागमा हिर्काइरहेको थियो । हाम्रो सामाजिक, आर्थिक, राजनैतिक संरचनाले उचित तरिकाले काम नगर्दा भविष्यका लागि बाहिर जानुपर्ने बाध्यता छ । भविष्यका लागि मात्रै नभइ जीविकोपार्जनका लागि नै बाहिरिनुपर्ने बाध्यता देखिन्छ । त्यसैले यसमै किन काम नगर्ने भन्ने हुँदा महेशले कथा लिएर आयो । अनि स्क्रिप्टमा काम गर्न बस्यौं,' उनले भने ।
राई जातिको सामाजिक पृष्ठभूमिमा बनेको यो फिल्म सामुदायिक लगानीमा बनेको हो । फिल्ममा राई जातिको विश्वास पद्धतिअनुसारको दृश्यभाषा निर्माण गर्ने कोशिस गरिएको सुब्बा दाबी गर्छन् । 'कुनै पनि विषय उठाइसकेपछि चरित्रको पृष्ठभूमि आउँछ । विश्वलाई हेर्ने उसको दृष्टिकोण र उसको विश्वास पद्धति हुन्छ । त्यही विश्वास पद्धति उसको धार्मिक आस्था, सामाजिक चालचलन, शिक्षा, हुर्काइको वातावरणले विश्व दृष्टिकोण बनाइदिन्छ । त्यो दृष्टिकोण बनाउनलाई फेरि उसको विश्वास पद्धतिले काम गर्छ । हामी कुनै न कुनै विश्वास पद्धतिलाई आधार भएर संसारलाई हेर्छौं । जुन विषयवस्तु उठाइन्छ, त्यो चरित्रको विश्वास पद्धति नजिक बसेर त्यो विषयलाई हेर्नुपर्छ भन्ने मेरो बुझाइ हो,' उनले भने, 'मैले खस-आर्यको चरित्रलाई लिएर फिल्म बनाउँदै छु भने उनीहरूको विश्वास पद्धतिमार्फत फिल्मको भाषा बनाउने काम गर्नुपर्छ ।
नवीनको फिल्म पहिलो पटक 'टोरोन्टो' प्रवेश गरेको हो । हुन त सुब्बाको डेब्यू निर्देशकीय 'खाङ्ग्री' नै पहिलोपटक अन्तर्राष्ट्रिय बजार पुग्ने नेपाली फिल्म हो । यसअघि उनी निर्देशित 'नुमाफुङ' फुकुओका, गोटेवर्ग, सन्फ्रान्सिस्कोजलगायत थुप्रै अन्तर्राष्ट्रिय फेस्टिभलमा छनोट भएको थियो । बंगलादेश इन्टरनेसनल फिल्म फेस्टिभलमा त बेस्ट रनरअप र फ्रान्सको भिजुअल फिल्म फेस्टिभलमा पब्लिक चोइस अवार्डसमेत जितेको थियो । नेपाली फिल्म यस्ता प्लेटफर्ममा पुग्दा भिजिबिलिटी बढ्ने नवीन बताउँछन् । 'यस्तो प्लेटफर्मले फिल्मको दृष्यता बढाउन मद्दत गर्छ । एउटा फिल्म मात्र गएर हुँदैन । नेपालमा पनि राम्रो फिल्म बन्छ है, नेपाली फिल्मको आफ्नै भाषा छ भन्ने बुझाउनका लागि पनि नेपाली फिल्म विश्वको यस्तो प्लेटफर्ममा पुग्नुपर्छ । बल्ल त हाम्रो फिल्म महत्त्वपूर्ण फेस्टिभलहरूमा जान थालेको छ । यसको संख्या थपिँदै जानुपर्छ । त्यसले बजार निर्माण गर्छ,'उनले भने,'बजार निर्माण हुनु भएको यस्तो प्रकारको फिल्मको माग निर्माण हुनु हो । नेपाली फिल्म क्षेत्रले बारम्बर अन्तर्राष्ट्रियकरणको कुरा गर्छ किनकि हाम्रो बजार सानो छ । नेपाली फिल्मकर्मीले यस्तो प्लेटफर्ममा विश्वको फिल्म हेरिसकेपछि हाम्रो रुची रुपान्तरणमा पनि त्यसले भूमिका खेल्ने भयो । नेपाली फिल्मको गुण बढाउने प्रतिस्पर्धात्मक क्षमताको विकास गर्न पनि यसले काम गर्ने भयो ।'
यस्तो प्लेटफर्मले नेपाली फिल्मलाई विश्व बजारमा पुग्नुका साथै हाम्रो कथा भन्नलाई प्रोत्साहित गर्ने बताउँछन् । 'नेपाली समाज, नेपालीले भोगिरहेको समयको कथा हामी विश्वलाई पुर्‍याउन सक्छौं । फिल्मजस्तो अर्को सजिलो माध्यम छैन । त्यसले आन्तरिक फिल्म निर्माणलाई गुणात्मक बनाउन मद्दत पुर्‍याउँछ । त्यसैले पनि यो आवश्यक छ । नेपाली प्रतिभाले विश्वका प्रतिभाहरूसँग अन्तरक्रिया गर्न सक्छन्, 'उनले भने, 'त्यसले स्वभाविक रुपले नेपाली फिल्मको स्तर उकास्न पनि सहयोग पुर्‍याउँछ ।'
यस्तो प्लेटफर्ममा फिल्म पुर्‍याउनुलाई आफ्नो दायित्त्व पनि ठान्छन् उनी । 'मेरो फिल्महरू फेस्टिभलहरूमा निरन्तर गइरहेकै हुन्छ । टोरोन्टोमा जानु नौलो होइन । तर, मेरो लागि नेपाली फिल्मलाई फेस्टिभलमा पुर्‍याउनु दायित्त्वजस्तो लाग्छ । आफूले गरेको काम होस् या अरुको कसरी ती फिल्ममा पुगोस् भन्ने प्रयास गरिरहेको हुन्छु । यसले तत्काल प्रतिफल नल्याए पनि ५/१० वर्ष पछाडि प्रतिफल ल्याउँछ,'उनले भने,'खाङ्ग्रीबाट अन्तर्राष्ट्रिय फिल्म फेस्टिभलमा जान थालेको हो नेपाली फिल्म । विस्तारै युवाका फिल्महरू विश्व बजार पुग्न थाल्यो । अहिले हाम्रो फिल्म क्यान्स, बर्लिन, भेनिसमा पुगिरहेको छ । तर, यतिले पुग्दैन । वार्षिक रुपमा यति धेरै फिल्म जानुपर्छ । त्यसैले हामीले आफ्नो क्षमतालाई अभिवृद्धि गर्दै फिल्म बनाउनुपर्छ ।' अन्तर्राष्ट्रिय प्लेटफर्ममा नेपाली फिल्म पुगे पनि नेपाली फिल्म बजार व्यवस्थापनका पक्षमा अझै कमजोर रहेको नवीनको विश्लेषण छ । उनी भन्छन्,'नेपाली फिल्म यस्तो प्लेटफर्ममा पुग्दा-पुग्दै पनि मार्केटिङका पक्षमा आफूलाई उभ्याउन सकेको छैन । अरु फिल्मले झैं ठूला वितरक पाउने पक्षतिर हामी पुग्न सकेका छैनौं । अबको हाम्रो ध्यान त्यता पनि हुनुपर्छ ।'
'गाउँ आएको बाटो' मार्फत निर्देशक सुब्बाले युवा प्रतिभालाई फिल्ममेकिङमा आफूसँगै हुर्काउने प्रयास गरेका छन् । 'फिल्म क्षेत्रमा नयाँ प्रतिभाहरू आइरहेका छन् । अनि उनीहरूलाई सही तरिकाले उपयोग गरिएको छैन । उनीहरूले सही तरिकाले ज्ञान पनि पाइरहेका छैनन् । त्यसैले धेरैभन्दा धेरै नयाँ प्रतिभालाई मैले स्थान दिएको हुँ । फिल्ममा जोडिएका नामहरू कुनै पनि सुनिएको नाम होइन । तर, इन्डिपेन्डेन्ट रुपमा काम गर्दै आइरहनुभएको थिएन । हामीले स्थान दिएको साथीहरूजस्तै कला निर्देशक, कस्ट्युम डिजाइनर, प्रोडक्सनको काम गर्ने साथिहरू अहिले डिसिजन मेकिङकै ठाउँमा काम गरिरहेका छन् । त्यो एक हिसाबले उहाँहरूलाई ग्रुमिङ गर्न खोजिएको हो । फिल्ममेकिङमा मैले जानेका कुरा र नयाँ ज्ञान उनीहरूमा बाँड्ने कोसिस गरेको हौं ।'
महेश राई र निर्देशक सुब्बाको लेखनमा तयार भएको यो फिल्ममा दयाहाङ राई, पशुपति राई, प्रसन राई ,केशव राई, सुमित्रा राई, राज थापा, प्रेम सुब्बालगायतको अभिनय छ । फिल्ममा किशोर आचार्यको ध्वनी, राज थापाको प्रडक्सन डिजाइन, जगदीश अधिकारी र सुजना श्रीसको कला, रजत राईको प्रप्स र सिकुमा राईको कस्टयुम डिजाइन छ । मिङसो लिम्बु लाइन प्रोड्युसर रहेको यस चलचित्रको कार्यकारी निर्माता सन्जु राई, नरहाङ राई, भिम राई र देवराज राई हुन् । आमोद राई र नवीन सुब्बा निर्माता रहेको फिल्म छोमोलोङमा प्रोडक्सन र गाँउघर फिल्म प्रडक्सनको सहयोगमा मेन्छ्याम पिक्चर्सको ब्यानरमा निर्माण गरिएको हो ।
निर्माता आमोद राई नेपाली फिल्मलाई अन्तर्राष्ट्रिय समुदायमा पुर्‍याउने सपना 'गाउँ आएको बाटो'ले पूरा गरिदिएको बताउँछन् । विदेशमा बस्ने नेपालीका रुपले हङकङमा रहँदा सधैँ आमोदलाई नेपाली फिल्मलाई अन्तर्राष्ट्रिय समुदायमा पुर्‍याउनुपर्छ भन्ने लागिरहन्थ्यो । 'गैरनेपालीसँग काम गरेर हाम्रो फिल्मलाई अन्तर्राष्ट्रिय प्लेटफर्म पुर्‍याउने कोसिस गरेको छु । म खुसी छु । विशेष गरी नवीन दाइसँग काम गर्ने चाहना थियो । नेपाली फिल्मलाई अन्तर्राष्ट्रिय क्षेत्रमा पुर्‍याउने, मौलिक कथा भन्ने उहाँको उदेशजस्तै भिजन मेरो पनि थियो । खासमा यो हाम्रो फिल्मको मात्रै नभई फिल्म क्षेत्रको पनि सफलता हो । विदेशमा हाम्रो कला संस्कृति नेपालीबीचमै खुम्चिएको छ । हाम्रो कला हामीमा मात्र सीमित हुनुहुँदैन भन्ने मान्यता हो मेरो । नवीन दाइले फिल्ममा अफर गर्नुभयो अनि म जोडिएँ,' उनले फिल्ममा जोडिँदाको प्रसंग सम्झे ।
शिक्षण पृष्ठभूमिका राई हककङका अल्पसंख्यक समुदायमा पनि सक्रिय छन् । फिल्ममा विश्वका फिल्ममा काम गर्ने प्राविधिकलाई जोड्न उनको भूमिका छ । 'यो फिल्ममा आर्थिकदेखि सबै स्रोतहरू जुटाइदिने मेरो प्रमुख जिम्मेवारी मेरो थियो । अन्य निर्मातासँग समन्वय गर्ने, एउटा फिल्मलाई राम्रो बनाउन चाहिने सिनेमेटोग्राफर, सम्पादक, रंग संयोजक र संगीतकारको समेट्ने काम गरें । खासमा हाम्रो निर्देशकलाई राम्रो काम गर्ने सिनिमेटोग्राफर चाहिएको थियो । स्क्रिप्टलाई भिजुअलमा देखाइदिने सिनेमेटोग्राफर खोज्दै विदेशी सिनेमेटोग्राफरकहाँ पुग्यौं । सुरुको सिनेमेटोग्राफरले पूरा काम गर्न सकेन । त्यसपछि अमेरिकाकै जोस हेरम फिल्ममा काम गर्न तयार भयो । निर्देशकलाई पनि जोसको काम मन पर्‍यो,' उनले भने । हङकङका चर्चित सिनेमेटोग्रोफर क्वान पुन लिउङले फिल्मलाई सम्पादन गरेका हुन् । उनी फिल्मकर्मी वङ कर वाईका फिल्म खिचेका क्वानलाई सुरुमा सिनेमेटोग्राफीकै अफर गरिएको रहेछ । तर, कोभिडले फिल्मको मिति सरिरह्यो । त्यसपछि सम्पादकका रुपमा जोडिएको उनी बताउँछन् । 'उहाँलाई हाम्रो प्रोजेक्ट मन परेको रहेछ । तिमीहरूको फिल्ममा सम्पदाकका रुपमा जोडिन्छु भन्ने भयो । खासमा उहाँका लागि पैसा भन्दा पनि प्रोजेक्टको प्रमुख उदेश्य के हो भन्नेले अर्थ राख्दो रहेछ । यस्तो कथालाई अन्तर्राष्ट्रिय समुदायमा लानुपर्छ भनेर उहाँ जोडिनुभएको हो,' उनले भने ।
फिल्ममा हेडी लीको संगीत छ । उनी पनि हङकङकै ज्याज भोकलिस्ट र संगीत प्रशिक्षक हुन् । आदीवासीको संगीतमा रुचि भएकै कारण ली फिल्ममा जोडिएको उनी सुनाउँछन् । 'हाम्रो निर्देशकलाई संगीतमा पनि फरक आयामबाट काम गर्नुथियो । आदिवासीको दर्शनअनुसारको संगीत गर्नुपर्छ भन्नुभयो । अब हाम्रो नेपाली संगीत त भारतीय संगीतकै दबदबामा छ । त्यसैले हामफ लीकहाँ पुग्यौं । चाइनिज संगीतसँगै पश्चिमा संगीतलाई बुझेको व्यक्तिलाई फिल्ममा जोड्यौं । उहाँलाई पनि हाम्रो फिल्मको कथा मनपर्‍यो । आदिवासीको संगीतमा रुची पनि रहेछ । राई समुदायको संगीत, दर्शनबारे खोज/अनुसन्धान गरेरै उहाँले फिल्ममा संगीतको काम गर्नु भएको छ ।'
सामुदायिक लगानीको अवधारणामा यो फिल्म बनेको थियो । सामुदायिक लगानी चुनौती रहेछ कि अवसर ?
'आदीवासीका फिल्ममा समुदायलाई जोड्नुपर्छ भन्ने हाम्रो निर्देशकको धारणा । हाम्रो समुदायबाट उठाएको रकमले फिल्म बनाउन सकिन्छ भन्ने थियो त्यतिबेला । तर, फिल्म निर्माण गर्दै जाँदा बजेट अभाव भयो । त्यतिबेला हामीलाई निकै गाह्रो भयो । छायांकनको सेड्युल पनि बढेको थियो नि त । तर त्यो चुनौतीलाई सामना गर्दै अगाडि बढ्ने निधो गरियो । यस्तो खालको फिल्ममा बजेट धेरै चाहिने रहेछ । यस्तो अवधारणाबाट फिल्म बनाउने यो हाम्रो पहिलो प्रयास थियो,' जवाफमा उनले भने, 'समुदायका मानिसहरूलाई यसमा कन्भिन्स गर्न नसक्नु पनि हाम्रो समस्या हो । फिल्ममेकिङलाई हाम्रो समुदायले अलि टाढाको विषयका रुपमा सोच्नुहुँदो रहेछ । हालै चर्चामा आएको किलर्स अफ दि फ्लावर मुनकै कुरा गरौं । त्यो फिल्ममा आदिवासीका नेता नै सहभागी हुनुहुन्छ । हाम्रो कथा विश्वको समुदायलाई कथा भन्नुपर्छ भनेर उनी नै फिल्मसँग जोडिएको देखें । तर हाम्रो आदिवासी नेताहरूले यसरी बुझिदिएको भए फिल्ममेकिङमा हाम्रो समुदायका मानिसहरूले अझ लगानी पनि गर्थे होला ।' उनी 'गाउँ आएको बाटो' लाई हङकङका स्थानीय हलमा प्रदर्शन गर्ने तयारीमा पनि छन् ।"	entertainment
'जय हो'को ट्रेलरमा केकी र सलोन	https://ekantipur.com/entertainment/2023/08/10/169166130924499433.html	"काठमाडौँ — भदौ ८ गते प्रदर्शनमा आउने 'जय हो' को ट्रेलर सार्वजनिक भएको छ । अस्ट्रेलियाको रकडेलस्थित थर्ङआई फंसन सेन्टरमा आयोजित कार्यक्रमबीच फिल्मको ट्रेलर सार्वजनिक भएको हो ।
टेक पौरखी राईको निर्देशन रहेको फिल्ममा अर्पण थापा, सलोन बस्ने, केकी अधिकारी, निशा अधिकारी, माओत्से गुरुङ, सुमिन गुरुङ, प्रेम पाण्डे, सुशान्तकुमार श्रेष्ठको अभिनय छ ।
शोभित बस्नेत प्रस्तुतकर्ता रहेको फिल्ममा सम्राट बस्नेतको द्वन्द्व निर्देशन, कविराज गहतराज र रामजी लामिछानेको कोरियोग्राफी, बेनिश शाहको सम्पादन, समीर मियाँको भीएफएक्स छ ।
सुरेश न्यौपानेको कथा लेखन रहेको फिल्ममा सौरभ लामाको छायांकन, शम्भुजित बाँस्कोटा र सागर आले मगरको संगीत छ ।"	entertainment
'महानगर' को ट्रेलर सार्वजनिक	https://ekantipur.com/entertainment/2023/08/10/16916595474293234.html	"काठमाडौँ — मोहन राईद्वारा निर्देशित फिल्म 'महानगर' को ट्रेलर सार्वजनिक भएको छ । अंग्रेजी नाम ‘वान नाइट इन काठमाडौं’ रहेको फिल्मको ट्रेलरमा कर्मा र मेनुका प्रधान देखिएका छन् ।
थुप्रै फेस्टिभल घुमेको फिल्ममा एउटा घटनापछि एक रात सँगै कटाउन बाध्य दुई पात्रहरूको कथा छ । फिल्ममा कर्मा र मेनुकासँगै अनोज पाण्डे, शोविता अधिकारी, जीवन बराल, परीक्षितविक्रम राणा, चन्द्र पाण्डे, राज पौडेललगायतको अभिनय छ ।
सन् २०२१ मा कोलकता अन्तर्राष्ट्रिय चलचित्र महोत्सवमा वर्ल्ड प्रिमियर भएको यो फिल्मले निफमा राष्ट्रिय चलचित्रको विधामा उत्कृष्ट चलचित्र, उत्कृष्ट पटकथा, अभिनय तथा निर्देशनको अवार्ड प्राप्त गरेको थियो । त्यस्तै नेपाल-अमेरिका अन्तर्राष्ट्रिय फिल्म फेस्टिभलमा नेपाली पानोरामअन्तर्गत अनरेवल मेन्सन प्राप्त गरेको थियो ।
माउन्टेन रिभर फिल्मस् तथा गो विन् प्रोडक्सन्ससँगको सहकार्यमा मिडलवे फिल्मस्ले निर्माण गरेको 'महानगर' मा नरेन्द्र मैनालीको छायांकन, परीक्षित झाको सम्पादन, किशोर आर्चायको ध्वनि सम्पादन तथा पुष्पासंगमको संगीत छ । चलचित्रको कार्यकारी निर्माता गोविन्द पराजुली हुन् भने नवनिधि दाहाल यसका क्रिएटिभ प्रडुसर हुन् । भदौ ८ देखि यो फिल्म प्रदर्शनमा आउनेछ ।"	entertainment
